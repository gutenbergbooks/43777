<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for Linux/x86 (vers 25 March 2009), see www.w3.org" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of Az uj földesur (1. kötet) by
Mór Jókai</title>

<style type="text/css">
/*<![CDATA[*/

body {
 margin-left: 10%;
 margin-right: 10%;
}

h1,h2,h3,h4,h5,h6 {
 text-align: center;
 clear: both;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum { /* uncomment the next line for invisible page numbers */
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
} /* page numbers */

.tdr {text-align: right;}

.center {
 text-align: center;
 text-indent: 0;
}

em.gesperrt {
 font-style: normal;
 font-weight: normal;
 letter-spacing: 0.2em;
 padding-left: 0.2em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

.TOC .roman {
 display: inline-block;
 text-align: right;
 margin-left: 1em;
 margin-right: 1em;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_155">155</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=gRkQAAAAYAAJ">http://books.google.com/books?id=gRkQAAAAYAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<h1>AZ UJ FÖLDESUR.</h1>
<p class="center"><span class="caption-large">REGÉNY.</span></p>
<p>&nbsp;</p>
<p class="center"><span class="caption">IRTA</span></p>
<p>&nbsp;</p>
<p class="center"><span class="caption-150">JÓKAI MÓR.</span></p>
<p>&nbsp;</p>
<p class="center"><span class="caption">I. KÖTET.</span></p>
<p>&nbsp;</p>
<p class="center"><span class="caption-small">(A forditás jogát
szerző fenntartja magának).</span></p>
<p>&nbsp;</p>
<p class="center"><span class="caption">PEST.</span></p>
<p class="center"><span class="caption">EMICH GUSZTÁV
KIADÁSA.</span></p>
<p class="center"><span class="caption">1862.</span></p>
<p><span class="pagenum"><a name="Page_2" id=
"Page_2">-2-</a></span></p>
<p class="center"><span class="caption-small">Pest, 1862. Nyomatott
Emich G. m. akad. nyomdásznál.</span></p>
<hr class="chap" />
<p><span class="pagenum"><a name="Page_3" id=
"Page_3">-3-</a></span></p>
<h2>I.<br />
Régi ember, uj idő.</h2>
<p>„<em class="gesperrt">Cogito</em>; ergo sum.“ (<em class=
"gesperrt">Gondolkozom</em>; tehát <em class=
"gesperrt">vagyok</em>).</p>
<p>Tehát ha „non cogito“, akkor „non sum.“</p>
<p>– Én pedig mátul fogva nem gondolkozom semmit, hireszteljétek
ki, hogy meghaltam. Meglehet ugyan, hogy élek; hála a komáromi
kapitulátziónál kezembe nyomott geleitscheinnak; s daczára annak a
muszka lándzsának, a mely Szebennél az oldalamba törött; hanem én
egyátalában nem tudom megmondani az okát, hogy miért? és különösen,
hogy miért tovább? mikor a fű épen olyan szépen kinő, ha én nem
nézem is, s az idei termés tökéletesen úgy elfogy a maga utján,
mintha én nem segiteném is fogyasztani. Hanem hát az ur rendelte,
hogy olyan állatok is legyenek a világon, a mik félig növények:
tehát – vegetáljunk!!!</p>
<p>Ilyenforma beszédeket lehetett hallani az öreg Garanvölgyi
szájából azokon a korán beállt téli ködös estéin egy nagyon szomoru
esztendőnek, a midőn egynehány millió ember <span class=
"pagenum"><a name="Page_4" id="Page_4">-4-</a></span> abban a
kedélyállapotban volt, hogy nem szerette azt kérdezni: mi ujság
odakinn?</p>
<p>Az öreg ur elég jókor vetődött még haza a hadjárat után, hogy
tapasztalhassa, miszerint csürei üresek, földei harmadából
sincsenek beszántva, s fundus instructusáról épen nincs, a ki
beszámoljon. Nagy birtoka, mely tizezer holdat foglalt magában,
tisztek, cselédek, ekék, szekerek, ökrök, lovak és birkák nélkül;
házi butorain keresztűl vonult hadsereg gazdálkodásának tanujelei,
tárczájában egy pár ezer forint olyan bankjegyekben, a miket
mutogatni is veszedelem.</p>
<p>Hanem hát ki törődnék ilyen apróságokkal, mikor olyan nagy
dolgok elvesztek!</p>
<p>Az ember meghuzza magát a szobájában, néha átrándul az
ismerőseihez, nagyokat iszik, ha rosz kedve van, akár van
<em class="gesperrt">kiért</em> inni, akár nincs. Legroszabb
esetben reggeltől estig ütheti a filkót puffra, magához hasonló
nagy urakkal, kiknek részint volt, részint lehetett volna nagy
gazdaságuk, részint még van is, a mi mindegy; azért csak egyforma
szegény az mind: egyegy lengyel menekült is csak vetődik a házhoz;
a ki a tarokkompániát kisegiti; ha pedig senki nincs is, a se baj!
rágyujt az ember a pipára, s füstöl, mig beesteledik. Hébe-hóba
egy-egy hitelező, vagy valami ravasz atyafi pörbe idézteti az
embert, bizván a „favor in judice“ <em class="gesperrt">most</em>
kedvező alkalmaiban s ez <span class="pagenum"><a name="Page_5" id=
"Page_5">-5-</a></span> aztán egy kis „emószióra“ is ad alkalmat:
az emberrel legalább észreveteti, mint a köszvényes titilláziók,
hogy az életerő még működik benne.</p>
<p>Ilyenformán „truditur dies die.“</p>
<p>(Soh se boszankodjál másodszülött olvasóm, hogy annyi latin
mondást találsz egy lapon, ez is a kor kedélyhangulatához tartozik.
A classicusok nyelvéhez, mint egy ókori asyilumhoz menekülünk néha,
mikor az ujkor civilisatiója nagyon szorongat bennünket. Héj mikor
még minden diákul ment, nem merték volna azt mondani – – no de
elég. Az ember fűhözfához folyamodik védelemért, s ha az élők nem
segitik, a halottakhoz fordul. Ki tudja, ha latinnal keverve marad
nyelvünk, tán most mi is „román“ fajnak <em class=
"gesperrt">passirozhatnánk</em>, s hogy keresnék kedvünket minden
oldalról).</p>
<p>Tehát bizony csak truditur dies die; egyik nap tolja a
másikat.</p>
<p>Egy ilyen kedve ellen előre tolt napon azt mondák
Garanvölgyinek, hogy egész tökéletességgel még sem lehet a világot
kizárni a szobából, a politikai változások ellen semmiképen sincs
az ember az által biztositva, ha azt mondja: hallgatni fogok, mert
azok felkeresik az embert legcsendesebb odujában is, s megtámadják
a dohány-döböze közepében. – Már ezentul nem lehet „szűzdohányt“
színi: be van hozva a monopolium; a dohányt csak trafikából
<span class="pagenum"><a name="Page_6" id="Page_6">-6-</a></span>
lehet hozatni, különben házmotozásnak teszi ki magát az ember, s ha
tiltott kedvenczét megkapják nála: nagy pénzzel lesz adósa a
státusnak.</p>
<p>Garanvölgyi Ádám erre azt mondta:</p>
<p>– Jól van. Nem fogok dohányozni többet. Legalább jobb étvágyam
lesz.</p>
<p>És azzal fölviteté a padlásra ősi tajtékpipáit, a minden
veszedelemben hű kisérőket, mik anynyi veszteségből egyedül
maradtak meg családi klenódiumképen és soha többet nem dohányozék
vala.</p>
<p>Majd ismét egy másik huzvavonva-jött napon azzal a hirrel
örvendezteték meg, hogy bizonyára a bor is accisa alá esik, már
ezután majd csak felsőbbek engedelmével lehet csapraütni a hordót,
s meg kell adni az árát jókedvnek és haragnak, mert az ember
mindkét esetben mentül többet „fogyaszt“, annál többet
contribuál.</p>
<p>– Jól van. Tehát nem fogok több bort inni. Legalább jobban
alszom.</p>
<p>És azontul nem nyult hozzá semmiféle italhoz, kivéve a
vizet.</p>
<p>Egy ujabb, senkitől nem kivánt napon ismét arra a jó hirre
ébredt, hogy a játékkártyák is bélyeget kapnak, már ezentul azokon
is ott lesz a sas.</p>
<p>– Jól van, tehát nem fogok többet kártyázni; – legalább nem
vesztek. <span class="pagenum"><a name="Page_7" id=
"Page_7">-7-</a></span></p>
<p>És megtartotta fogadását.</p>
<p>Megint virradt, a természet rende úgy hozta magával, hogy reggel
legyen. Garanvölgyinek egy kurrenst hoztak, a melyben tudtul
adatik, hogy ha vadászni akar, puskát csak a megyefőnök engedélye
mellett tarthat, nyerget pedig csak azon esetben, ha az illető
járásbeli biztosnál reverszálist ad maga felől, hogy e veszedelmes
huszár ingrediencziát nem használandja a status jóllétével meg nem
egyező czélokra.</p>
<p>– Jól van, monda Garanvölgyi Ádám; tehát ezentul nem vadászom és
agarászom többet. Legalább nem hűtöm meg magamat.</p>
<p>Egyszer aztán azt is megtudta, hogy ha az ember a szomszéd
faluba át akar látogatni, elébb utlevélre van szüksége, a mit a
székvárosban lehet kapni két tanu jótállása mellett, hogy csakugyan
igazjáratban van, s minden sisakos vitéznek előmutatni az uton s
kezeirását összehasonlittatni mindját in facie loci, a hol in
flagranti „betretoltatott.“</p>
<p>– Jól van, monda rá az öreg szyttya: tehát ezentul itthon
maradok a faluban, nem megyek sehová. Legalább nem dűlök fel
kocsival az uton.</p>
<p>És azontul nem ment tovább sétálni sem a kertek aljánál; ez volt
a leghosszabb ut, a mit tett; még a vetéseit sem nézte meg
soha.</p>
<p>Egyszer aztán azt a legujabb intézkedést <span class=
"pagenum"><a name="Page_8" id="Page_8">-8-</a></span> tanulta meg:
mely szerint mulhatatlan szüksége van a status organumainak
ellenőrizni azon kihágást, miszerint némely elégületlenek szokatlan
alaku föveget viselnek, s a gondviselés rendeleteibe való
nemegyezésüket azzal iparkodnak tanusitani, hogy a kalapjaikon levő
szalagot a karimán tul engedik csüggni, annálfogva, a ki
kellemetlen kérdezősködéseknek nem akarja magát kitenni, ennyi és
ennyi hüvelyk, vonal és minőség meghatározását vegye figyelembe,
mielőtt kalapjával kilépne az utczaajtón.</p>
<p>– Ez is jó. Monda Garanvölgyi. Tehát ezentul nem megyek ki a
házból. Legalább nem szaggatok több csizmát.</p>
<p>És megtartá szavát. Azontul csak a kertjében sétált, s ha
beszorult, foglalkozott a pöreivel, a mik rögtön megelevenültek a
dolgok rendbejöttével, mint az őszszel elhullott légy, ha télen
ráfűtik a szobát.</p>
<p>No még egyszer aztán kijött, hogy ezentul pörlekedni csak oly
módon lesz szabad, ha az ember elébb olyan papirost vesz, a mi már
jogositva van a biró előtti megjelenésre; s egyuttal megtanul
különbséget tenni kisebb és nagyobb bélyegilletmények között.</p>
<p>– No – hát legyen meg ez is. Tehát ezentul nem fogok
pörlekedni.</p>
<p>És azzal összezsinegelé pöriratait, betette a szekrénybe:
felmondott a prókátorának. A <span class="pagenum"><a name="Page_9"
id="Page_9">-9-</a></span> ki ellen neki van követelése, hadd
szaladjon vele, a kinek pedig ő ellene van, az hadd jöjjön; ő nem
felesel többet senkivel.</p>
<p>És a ki jártas az aethonographiában, az tudni fogja, hogy mikor
magyar ember lemond arról hogy dohányozzék, hogy bort igyék, hogy
ismerőivel összejöjjön, hogy vadászni járjon, hogy az utczára
kimenjen, az mind elég nagy eset, de mikor arra szánja magát, hogy
nem perlekedik többet: az már az „ultima Thule!“</p>
<p>Hanem utoljára is nagyon megtalálta adni az árát ennek a „passiv
ellenállásnak.“</p>
<p>A mindent „laisser faire“ következtében majd a hámos lovait
exequálták, majd egyik másik pajtájára nyomták rá a hivatalos
pecsétet, majd még azzal is fenyegették, hogy „Personalhaft“-ot
eszközölnek ki ellene; de a mikkel ő mind stoicus egykedvüséggel
nem törődött. Az utóbbira épen nagyon vásott a foga: szerette volna
tudni, hogy ő, ki vénségeig mindig a maga emberségéből élt, s soha
sem jutott hozzá, hogy valaha egy napszámra valót birt volna
megkeresni fáradsága után, hogyan tudná annyira vinni, hogy egy
egész esztendeig eltartassa magát más költségén, csupán azon
tudománya által, hogy nem tud megfizetni.</p>
<p>No de semmi.</p>
<p>Az egyik uzsorás exequálta, a másik pedig segitségére jött s jó
nagy procent mellett <span class="pagenum"><a name="Page_10" id=
"Page_10">-10-</a></span> kisegité a zavarból. Egyik elhajtatta a
birkáit s elkótyavetyélte párját 2 forinttal a becsáron alul, a
másik megszánta s megvette számára ugyanazon birkákat 2 forinttal a
becsáron felül s megint „rendben“ volt minden.</p>
<p>Egyszer a drága birkák is azt gondolták ki, hogy ők megdöglenek.
A systema nem tetszett-e nekik? vagy az árpaszalma-provisorium? azt
nem tudom, hanem biz azok egy télen nagyon kezdték a
kamatszelvények helyett, az egész nemzeti kölcsönt beadogatni,
gyapju helyett a nagyon devalvált értékü bőrrel szolgálván a
gazdának.</p>
<p>Ez <em class="gesperrt">egy kicsit</em> bántotta Garanvölgyi
Ádám urat.</p>
<p>Valami ismerője járt nála, annak panaszkodott is e fátumáról s
ugy mellesleg felkérte, hogy ha betalál vetődni Pestre, küldjön ki
neki valami „marha-doktort,“ talán tud segiteni a birkákon.</p>
<p>Az ismerős igérte, hogy nagyon szivesen teszi.</p>
<p>– De aztán el ne felejtse!</p>
<p>Alig is mult el két nap, – hogy Garanvölgyi ur udvarára egy
pesti bérkocsi kanyarodott be, s megállva az urilak tornácza előtt,
abból egy jól táplált egyéniség lépett elő, a legujabb divat
szerint öltözve, bolyhos téli paletotban, simára borotvált állal,
haja tarkotul homlokig símán elválasztva, s leszoritva a
<span class="pagenum"><a name="Page_11" id=
"Page_11">-11-</a></span> legfényesebb kürtőkalappal. Széles s
hawllja nagy turquois-melltűvel keresztül döfve; kezein
jaquemárkeztyűk, agyarán a legfinomabb virginia bocsát illatos
füstöt; mig kezében kurta jaspis fogantyús pácikó lóbbálódik.</p>
<p>Ez az uri egyéniség ütközék Garanvölgyi Ádám kifelé induló
bekecsgombjaiba, a midőn is egy perczre kivéve foga közül két
ujjával a virginiát s megemelve pálczás kezével, hajfürteitől 1⅓
hüvelknyi magasra divatos figáróját; e szavakat intézé hozzá:</p>
<p>– Van szerencsém Herrn Ádám von Garanvölgyit tisztelhetni? Én
vagyok doktor Grisák!</p>
<p>– No hozta Isten! ugyan jókor jött! üdvözlé őt Garanvölgyi; ezt
már szeretem, hogy ilyen gondos volt az öcsém, hogy mindjárt küldte
az urat. Ugyan szükségük is van már a birkáimnak a segitségére;
jőjjön csak édes doktor ur.</p>
<p>Azzal karon fogta a doktor urat, s mielőtt ez bővebb
magyarázatokba elegyedhetett volna, átvezette a tágos udvaron
keresztül a birka-akolba, behúzta maga után nyilvános kárával
glacée czipőinek, s beerőtetve a beteg birkák rekesztékébe, elkezdé
neki magyarázni a veszedelmes diagnosist.</p>
<p>– No lássa a doktor ur, ennek itt a szája fáj, nem tudja a
szénát rágni, emennek meg a lába fáj, nem tud a lábán megállni.
<span class="pagenum"><a name="Page_12" id=
"Page_12">-12-</a></span></p>
<p>– De megengedjen uram, ez furcsa… szólt közbe doktor Grisák.</p>
<p>– Persze furcsa, de csak hallgassa tovább; az még furcsább, hogy
a mikor a szájfájás elmulik az egyiknél, akkor beleesik a
lábfájásba s megforditva, a melyiknek ma a lába fáj, annak holnap a
szája fog fájni.</p>
<p>– De megbocsásson uram, én bámulom… szabadkozék doktor
Grisák.</p>
<p>– Én magam is bámulom: el nem tudom képzelni, mi baj lehet ez?
Talán métely?</p>
<p>– De uram, ön ugy látszik, hogy csalódásban van.</p>
<p>– Az meglehet, nem igen értek a barmokhoz, ön jobban tudhatja,
hiszen azért hivattam.</p>
<p>– De megbocsásson uram.</p>
<p>– Jó, jó, hiszen én nem disputálok, egészen kegyedre bizom,
hozott kegyed juholtót?</p>
<p>– De uram! kiálta föl végre egész sértett önérzettel doctor
Grisák, – kinek néz ön engem, s mérgében ugy ütött orron
pálczájával egy kerge birkát, mely lekonyitott fejét pantalonjához
kezdte fenni, hogy mindjárt visszafelé keringett.</p>
<p>– Hát nem marhadoktor ön? kérdé együgyüséggel Garanvölgyi.</p>
<p>– Mit gondol ön? Én <em class="gesperrt">doctor juris</em>
vagyok! Doctor utriusque juris, Johann Nepomuk Grisák. <span class=
"pagenum"><a name="Page_13" id="Page_13">-13-</a></span></p>
<p>– Óh hát prókátor? szólt capacitálódva Garanvölgyi. Akkor hát ne
nézzük a birkákat. Egyébiránt – nem fárasztom az urat a szobámig,
itt is elvégezhetjük. Executióra tetszett jönni?</p>
<p>– De kérem, szólt a juris doctor, az ülhelyül kinált birkafejő
széket magas orrú apprehenzióval utasitva el magátul – talán mégis
komfortabelebb volna a szobában értekeznünk.</p>
<p>– Tessék elhinni, hogy nincs ott már semmi lefoglalni való.
Tegye ön a kezét, azt tanácslom, ezekre a birkákra. A cliense ugyan
nem köszöni meg, mert ez a bőrével fog fizetni, de legalább
nagyságod kikaphatja belőle a salláriumát.</p>
<p>– Kérem, szólt doctor Grisák, illemes prüderievel; én nem vagyok
„nagyságos.“</p>
<p>– Bocsánat, <em class="gesperrt">méltóságos</em> uram!</p>
<p>– Óh, az sem vagyok.</p>
<p>– Engedelmet kérek „excellencziádtól.“</p>
<p>– Óh kérem; engem <em class="gesperrt">csak</em> „tekintetes“
czim illet.</p>
<p>– „Csak“? szólt félvállról átmosolyogva a jövevényhez a háziur.
Már „édes amice“ erre mifelénk <em class=
"gesperrt">tekintetesnek</em> csak azokat szoktuk czimezni, a kiket
megbecsülünk. Hanem hát röviden mit akar?</p>
<p>– Én épen nem jöttem uraságodnak kellemetlenségeket okozni,
hanem azért jövök, hogy uraságodat ő méltósága Ritter von
Ankerschmidt <span class="pagenum"><a name="Page_14" id=
"Page_14">-14-</a></span> ur nevében, valami szomszédi szivességre
felkérjem.</p>
<p>Most volt még csak a sor Garanvölgyin a bámulásra.</p>
<p>– Ankerschmidt? Ritter von? Szomszédság? Aztán szivességre kér?
Nem értem, hogy jutok egyszerre ennyi szórejtvényhez. Nem fejtené
meg doctor ur ezt a charádát, mert én soha életemben sem tudtam
kitalálni egy rebuszt sem. Honnan szomszédom nekem a nagyon
tisztelt Ankerschmidt Ritter von ur ő méltósága?</p>
<p>A doktor ur most már bővebb magyarázatokra is készen volt.</p>
<p>– Tehát nem méltóztatik még értesülve lenni. Ez az én uri
cliensem és megbizóm, az a bizonyos, a ki a hajnácsi parczellát
megvette.</p>
<p>– Micsoda parczellát, kérem?</p>
<p>– Azt a bizonyos két ezer holdas tagot itt uraságod jószága
mellett.</p>
<p>– Kitől vette meg.</p>
<p>– Természetesen Pajtainé ő nagyságától, uraságod
sógorasszonyától.</p>
<p>– De iszen uram, az a jószág az enyim. Tőlem csak mint
vitalitiumot birta azt testvérem özvegye; én kész pénzen vettem azt
meg boldogult öcsémtől, s hogy ő szegény sok ide nem tartozó ok
miatt tönkre jutott, meghagytam az özvegynél atyafiságos jó
indulatból, <span class="pagenum"><a name="Page_15" id=
"Page_15">-15-</a></span> hogy legyen neki miből élni s gyermekeit
neveltetni. Az az én törvényes birtokom.</p>
<p>Garanvölgyi ur azt hitte, hogy most olyan igazságokat mondott
el, a mik előtt le kell venni a kalapját a világ minden
jogtudósának.</p>
<p>Héj nevetett is rajta magában eleget a doktor ur! Hogy
mosolygott gunyosan a balga táblabirán, a kinek még most is azok az
özönviz előtti fogalmai vannak a jogviszonyokról. Levette
szemüvegét, megtörlé selyem zsebkendővel, mert a birkaakol gőze
megfogta, ismét visszatevé orrára, s egyet villantva vele a
táblabiró felé, nagy bölcseséggel mondá.</p>
<p>– Ezt én mind elhiszem uram, elhiszem, önnek egy szavára. Az
meglehet.</p>
<p>– De nem „meglehet“, hanem ugy van. Megmutathatom az
okiratokat.</p>
<p>– Sajnálom; de ez nem változtat a dolgon. Ez nem tesz
különbséget.</p>
<p>– Nem értem.</p>
<p>– Járatja uraságod a Reichsgesetzblattot?</p>
<p>– Járatja biz a kakukk!</p>
<p>– Ah, tehát nem? Kár nagyon. És itt keblébe dugva keztyűs ujjait
a doktor ur, nagy folyékonysággal megnevezé a Reichgesetzblatt azon
számát, melyben ennyi és ennyi számu paragrafus alatt azon rendelet
foglaltatik, mely a „régi“ jogczimeken alapuló igényeket
megszünteti s egyuttal határidőt tűz ki, a melynek lefolytáig
minden ember, a kinek valamely tettleg <span class=
"pagenum"><a name="Page_16" id="Page_16">-16-</a></span> birtokában
nem levő fekvő vagyona van, ez iránt a bitorlót megintetni,
megperelni, törvénybe idéztetni el ne mulaszsza, mert azontul
„beati possidentes“; a ki a birtokban találtatik, az vétetik
tulajdonosnak, s a jogi pörczimen többé keresetet támasztani nem
lehet. Minthogy pedig a kiszabott határidő már lefolyt, s minthogy
Garanvölgyi ur a Reichsgesetzblattot nem járatta, s minthogy
bélyegpapirra irni nem akart, tehát testvére özvegyénél levő
birtoka annak tulajdonává lett, következőleg az ezt el is adhatta;
a mint hogy meg is tette s már azon bizony semmi kutyabőr sem
segit.</p>
<p>Garanvölgyi ur convincálva érzé magát.</p>
<p>– Uram. Ön nagy ember. Önnek igaza van. Kapitulálok s elismerem
önt doktornak. Magam vagyok a hibás, a miért a Reichsgesetzblattot
nem járattam. Rögtön küldök a postára, s megrendelem s azontúl az
lesz az, a mit „versate diu“ „versate noctuque“, nehogy egyszer
tudatlanságom miatt még magamat is eladjon valaki, a kinek just ád
hozzá a paragrafus. És hát már most miben áll az a szivesség, a mit
én Ankerschmidt Ritter von urnak teljesithetek? Már azt értem, hogy
szomszédommá hogyan lett?</p>
<p>– A lovag ur „szivességnek“ kivánja azt neveztetni, ő igen
udvarias, gavallér ember, én azonban „jó ügyletnek“ nevezem azt;
pactum <span class="pagenum"><a name="Page_17" id=
"Page_17">-17-</a></span> bilaterale; do, ut des; facio, ut facias.
Méltóztatatik emlékezni, hogy a mely cessiot uraságod nagyságos
Pajtayné asszonyságnak irásban adott, bizonyos záradékban a maga
részére egy igen terhes servitust tetszett stipulálni, mely abból
áll, hogy a jószág belső telkén levő régi kastélyt pedig semminemű
használatra az özvegy aszszonyságnak átengedni nem tetszik.</p>
<p>– Igen is. Azt valami régi módi ősöm épitette s nem akartam,
hogy az özvegy haszonbérlője még pálinkafőzőt csináljon belőle.
Persze: balga érzékenykedés biz ez egy ilyen vén sastól, mint
magam, de már egyszer én ilyen babonás vagyok.</p>
<p>– Szinte kivenni méltóztatott az uraságod kastélyától ama
faluvégen levő ócska kastélyig vezető utat az árkon túl egy ölnyi
szélességre.</p>
<p>– Igen természetesen; azon oknál fogva, hogy magam valahonnan
bemehessek abba az enclavéba, még akkoriban a léghajók
kormányozhatósága nem levén feltalálva, hogy az ember felülről
szállhason le valamely körülzárt területbe. Az utmellékét pedig
azért biztositottam, hogy az árendás ki ne pusztitsa a szép vén
jegenyefákat két oldalon.</p>
<p>– Ilyenformán a cessio értelmében a nagyságos asszony az
érintett épület és hozzá vezető utnak soha sem jött tettleges
birtokába.</p>
<p>– S ez talán alkalmatlan volna kegyeteknek? <span class=
"pagenum"><a name="Page_18" id="Page_18">-18-</a></span> Ugyan mit
czeremoniáznak vele olyan sokat. Rontsák le a házat, épitsenek
helyébe palotát. Hát kell erre még tőlem „is“ engedelmet kérni?</p>
<p>– Óh igen is, minthogy az okmányok világos szava szerint
uraságod tettleges birtokosa az emlitett utnak és kastélynak.</p>
<p>– És valóban, tekintettel volnának még az ilyen ócska
okmányokra?</p>
<p>– Minden bizonynyal! iparkodék buzgón erősiteni a kétkedő hitét
a jogok tudora.</p>
<p>– Lehetetlen! szólt az öreg ur, oly együgyű fejcsóválással, hogy
a doktor kezdett kétségbeesni embere primitiv fölfogási tehetsége
felett. S ha még is via facti elfoglalná azt tőlem a Ritter von,
mit tehetnék én ellene?</p>
<p>– Törvénybe idézhetné! sietett a kész felelettel doktor Grisák.
Beperelhetné őt!</p>
<p>– S nem lehetne attól tartanom, hogy azon esetben a biró engemet
csukat be, mint elégületlent és csendháboritót?</p>
<p>Doktor Grisák kezdett arra a nyomra jönni, mintha ez a táblabiró
nem egészen egyűgyüségből intézne hozzá ilyen „ártatlan“
kérdéseket, s sietett őt szárazon rendre utasitani.</p>
<p>– Uram, meglehet ön győződve, hogy „itt“ mindenkinek egyformán
osztanak igazságot.</p>
<p>– Bocsánatot kérek. – Ezt <em class="gesperrt">nem tudtam</em>.
<span class="pagenum"><a name="Page_19" id=
"Page_19">-19-</a></span></p>
<p>Rettenetes ez az ember alázatos ironiájával! Dühönge magában a
doktor.</p>
<p>– Talán hát lehetne valami formahibát felfedezni abban az
okmányban, – szólt irtózatos jó akaratu humorral Garanvölgyi.
Talán, hogy nincsen bélyegpapirra irva, vagy talán, hogy a pecsét
nem jó helyre van ütve benne?…</p>
<p>– Uram, vágott közbe doktor Grisák: én nem jöttem önhöz
consultálni, hogy nekem tanácsokat adjon, hogy miként lehetne
procedálni saját maga ellen? hanem jöttem önhez egy barátságos
ügyletet megkötni, mely uraságodra nézve is nagy haszonnal járand.
Hanem – ha megenged egy kérést, tisztelt uraság, elébb; legyen
szives felkelni onnan a szénáról; ezt nem végezhetjük el itten a
juh-istállóban, legyen jó engemet bevezetni dolgozó szobájába.</p>
<p>– Dolgozó szobámba? kiálta fel Garanvölgyi, nagy készséggel
ugorva fel a szénahalomról, melyre letelepedett volt. A büreauba? A
cancelláriába? Oh igen szivesen! Ha már üzletről van szó, akkor
mindenesetre a comptoirba kell mennünk. Tessék elébbre kerülni.
Menjünk tehát az irodámba.</p>
<p>S vezette aztán a doktor urat nagy előzékenységgel végig az
udvaron; nem is ártott, hogy ő hátul ment, mert négy lompos
szelindek nagyon kezdé kerülgetni a perkereső férfiut, ki is nem
látta feleslegesnek megjegyezni, <span class="pagenum"><a name=
"Page_20" id="Page_20">-20-</a></span> hogy az ilyen nagy kutyákat
kosár nélkül szájukon szabadon bocsátani nagy felelősséggel járó
helyzet; – a mely észrevételt Garanvölgyi ur igen helyesnek
találván, rögtön kiadá a parancsot az elősiető béreseknek:
„mindjárt kosarakat kössetek a szájukra ezeknek az ebeknek, ti
semmirevalók!“</p>
<p>Azzal a kertbe vezette át a vendég urat, ott egy tekervényes,
fűvel benőtt uton megsétáltatva, végre egy sajátságos alaku suta
épülethez érkezék vele, melynek elfordult oldala olyan csapinósan
látszott levágva lenni, mint a vásári sátorok eleje.</p>
<p>Annak az ajtaját kinyitá; „tessék előlmenni,“ s betuszkolta
rajta érdemes vendégét.</p>
<p>– Mi az ördög ez!? kiálta fel a juris doktor, midőn
körültekintett s füleit gyanus zugás kezdé környékezni, mig szemeit
gyilkos fegyverek fenyegeték. Hisz ez <em class=
"gesperrt">méhes</em>!</p>
<p>– Ez az én dolgozó szobám, uram: – szólt nyájas mosolygással a
házi ur. – Itt töltöm én a napot csendes studiumokkal; – s hogy
bebizonyitsa szavai valóságát, előszedé a méhkasok mellé lerakott
könyveket: régi római autorok voltak azok; Blair aestheticája;
nehány gazdászati mű s egyéb aféle. Ugyanott papir is volt és egy
nagy fakalamáris, melybe szárnyig bele volt ütve egy sárgult
irótoll. – Ez egy igen csendes, magányos hely, a hol a
tanulmányozót semmi zaj sem háboritja; a hol a világi <span class=
"pagenum"><a name="Page_21" id="Page_21">-21-</a></span> lárma
helyett csak a csendes „örök munkásokat“ látja maga előtt, kik
megtanitanak bennünket dolgozni az utókor számára. A méhek
társasága nagyon hozzánk illő társaság <em class=
"gesperrt">most</em>.</p>
<p>– Igen; de megcsipnek! – szabódék e philosophi ömlengés
ellenében praktikus aggodalommal a juris doktor.</p>
<p>– A „jó embert“ nem bántják; – nyugtatá meg őt a házi ur; a
sareptai pusztában lakozott bármelyik patriarchához illő
kedélynyugalommal.</p>
<p>A juris doktor ur már most ezzel engagirozva volt arra a
kisérletre, hogy megtudja maga felől, vajjon csakugyan „jó
ember“-számba megy-e hát ő is? S leült a hárspadra, mely bundával
volt szépen leteritve, mig Garanvölgyi egy üres Dzirdzon-kasra
telepedett le a doktor urral szemben.</p>
<p>– Tehát röviden uram. Cliensem, lovag Ankerschmidt, megszerezvén
a jószágrészt, s a hozzátartozó belső telket, birni óhajtaná a
rajtalevő épületet is, a hozzá vezető uttal együtt.</p>
<p>– Az természetes; – helyeslé az invectivákat Garanvölgyi: miután
az a kastély neki ottan csak utjában lesz, ha épitkezni akar.</p>
<p>– Igen, igen. És ő oda nagyszerű kastélyt akar épiteni.</p>
<p>– Mindjárt gondoltam. Az egész lapályon az az egyetlen darab
egészen uri kastélynak <span class="pagenum"><a name="Page_22" id=
"Page_22">-22-</a></span> való hely. Magam is oda épitkezném, ha
módomban volna.</p>
<p>(– Oh, hisz ez nagyon hajlékony ember, gondolá elégülten doktor
Grisák.)</p>
<p>– S minthogy uraságod ugy sem veszi jelenben hasznát annak az
épitménynek…</p>
<p>– Biz az már nagyon rozzant állapotban is van.</p>
<p>– S nem is valószinü, hogy azt ki méltóztassék tataroztatni…</p>
<p>– Dehogy! A baglyoknak és patkányoknak igy is elég jó az.</p>
<p>A doktor juris ezt humoristicus ötletnek találta s úgy vélte,
hogy az ilyesmit tréfásan folytatni kell.</p>
<p>– A denevérek úgy sem fizetnek semmi árendát.</p>
<p>– Nem bizony, sem pedig az ősök kisértő szellemei.</p>
<p>– Hahaha! A jámbor kisértetek ugyan haragudni fognak, ha onnan
ki kell vándorolniok. Ezer villám! (Az utóbbi felkiáltás már nem
volt a nevetés folytatása; a doktor ur széles jó kedvében
pálczájával hadonázni találván, e demonstratiónak vélt mozdulatra
egy harczias szellemü méh a nyakacsigájára repült s fulánkjával
tréfásan megcsiklandozá.)</p>
<p>– Nem tesz semmit. Kenjen rá egy kis csapóföldet. – Vigasztalá a
jajveszéklőt a házi ur. Elmulik az. <span class="pagenum"><a name=
"Page_23" id="Page_23">-23-</a></span></p>
<p>De a doktornak már elmult a nevető kedve.</p>
<p>– Nos tehát, mit gondol uram, mennyiért mondom fel a szállást a
baglyoknak, denevéreknek, s az ős anyák kisérteteinek? – szólongatá
a sziszegőt Garanvölgyi ur.</p>
<p>– Csak több ne csipne már meg. Én teljhatalommal vagyok
felruházva a lovag ur által;… de az ördög vigye el ezt a méhet… azt
hiszem, hogy tizenkét ezer forintért az a romnak induló épület jól
meg lenne fizetve.</p>
<p>– Tizenkétezer forint, uram, nagyon szép pénz.</p>
<p>– S az épület nagyon rongyos.</p>
<p>– Az is igaz; sőt még az is igaz, hogy én tizenkétezer forintra
nagyon rá vagyok szorulva. Hanem hát csak tessék haza menni és
megmondani a lovag urnak, hogy én azt a rongyos épületet el nem
adom.</p>
<p>– Miért nem?… Még meg fog dagadni.</p>
<p>– A vételár?</p>
<p>– De ez a méhcsipés…</p>
<p>– Nem adom el; mert az ősapám épitette.</p>
<p>– Ahá, ennek több pénz kell! – okoskodék a doktor.</p>
<p>– Essünk át rajta uram, nekem meg van engedve, hogy igérjek
önnek 20 ezer forintig. Kezet reá.</p>
<p>– A mit mondtam, megmondtam.</p>
<p>– De hisz az épület idővel összeszakad. <span class=
"pagenum"><a name="Page_24" id="Page_24">-24-</a></span></p>
<p>– Annál szebb lesz. Egy regényes ruina a kastély udvarán.</p>
<p>– A szél már is bontja a tetejét.</p>
<p>– Én pedig föl nem rakatom, ha lehordja; s ha letalál dűlni, ott
hagyom a romjait feketülni.</p>
<p>Doktor Grisák most kezdte átlátni, hogy micsoda kemény gyerekkel
akadt össze; neki pedig a lovag azt adta megbizásul, hogy ha a
rozzant kastélyt megveheti „bármi áron“, ő maga öt ezer pengőt kap
fáradsága jutalmául; tehát az ügy nagyon sürgetős volt.</p>
<p>– De hát uram; mondja ön meg maga, mi véleményben van? – Mit
ajánlana egyezkedési alapul?</p>
<p>– Jó, uram, megmondom. Tehát utolsó és megmásolhatatlan
véleményem ez: ősi ruinámat sem pénzért, sem szép szóért, sem
fenyegetésért oda nem adom; hanem várni fogok, a mig a
Reichsgesetzblattban kijön az a paragrafus, mely azt fogja
rendelni, hogy a kinek rongyos vityillója van olyan helyen, a hová
valaki más kastélyt akar épiteni, azt onnan bizonyos határidőn tul
elhordassa. – És ezzel ajánlom magamat.</p>
<p>Nehogy pedig a doktor ur azt hihesse, miszerint ezt az
értekezést még státiónként folytatni is lehet; a mint felkelt a
hárságyról, Garanvölgyi ur végig feküdt a bundán s elővéve
<span class="pagenum"><a name="Page_25" id=
"Page_25">-25-</a></span> Horátiust, oly buzgón kezde belőle
tanulmányozni, mintha soha sem olvasta volna.</p>
<p>Doktor Grisáknak rá kellett szánni magát, hogy re infecta ki
találjon magára a kertből, mert Garanvölgyi ur ugyan egy csepp
készületet sem látszott tenni, hogy őt kikisérje.</p>
<p>„Ez nagyon merev gondolkozásu ember. Jó lesz őt
megjegyezni.“</p>
<p>Azonban a mig a kert ajtóbul a bérkocsiig defilál az ember,
addig a komondorok ugyancsak megszabdalhatják; pedig már a méh is
megcsipte.</p>
<p>És sehol egy kertész, vagy egy házmester, kit kiséretül
szólithatna.</p>
<p>A mint aztán aggodalmasan kitekintett a kert rácsajtaján; nagy
meglepetéssel szemlélé, hogy a béresek ugyancsak szót fogadtak
Garanvölgyi urnak, a vett utasitás folytán mindegyik szelindek
fejére egy nagy füles kosarat kötvén fel; a mitől azok ugy tüntek
fel, mint valami plastron-sisakos vitézek, kik a vivó iskolában
valami „assaut“-ra készülnek. A cselédnép hahotázott az udvaron;
még a pesti bérkocsis is velök.</p>
<p>Hm. Ezek az egyének ugy látszik, hogy tréfát üznek az
emberből.</p>
<hr class="chap" />
<p><span class="pagenum"><a name="Page_26" id=
"Page_26">-26-</a></span></p>
<h2>II.<br />
A szerencsétlenség, mint iparüzlet.</h2>
<p>Egy esztendő mulva készen állt az uj kastély a tulsó
faluvégen.</p>
<p>Hamar felépült, látszik, hogy épitője könnyen bánik a
pénzzel.</p>
<p>Másik őszön bele is költözött Ankerschmidt lovag családja, egy
katonás tartásu öreg ur, két kisasszonyával.</p>
<p>Gazdatiszteiket, cselédeiket mind más országból hozták;
Garanvölgyi tiszteinek ennélfogva is nagyon kevés érintkezésük lett
volna velük, ilyformán a régi földesur élhetett nyugodtan, a
nélkül, hogy valaki szomszédját emlegette volna előtte.</p>
<p>Volt Garanvölgyinek egy régi kasznárja, ki az alatt, mig az
ifjabbakat elhordta jobbra balra a vihar; megmaradt a maga helyén.
Nagyon köpczös volt már arra, hogy a dicsőséget keresse. Hanem
azért ő is volt felkelő sereg egy izben Kassa alatt; szerencsésen
az elsők között volt, a kik onnan visszaérkeztek; még a puskáját is
meghozta; s azt a szorongattatás napjaiban is megtartá dugaszban.
<span class="pagenum"><a name="Page_27" id=
"Page_27">-27-</a></span></p>
<p>Kampós ur igen ügyes gazda volt, értette a tudományát
gyökeresen, bár erről soha sem szokott beszélni. Ő csak nagy
dolgokról szokott beszélni. Politikáról. A kit elfoghatott, azt
tartotta is efélével untig.</p>
<p>Ha földesura a passiv ellenállás embere volt, ő épen az
ellenkezővel tartott. Ha földesura nem dohányzott, azért mert a
monopolium bejött: ő ellenkezőleg megmutatta, hogy csak azért is
szüz dohányt fog színi! Hol tett szert rá? az az ő titka. Ő
passussal soha sem jár, pedig mindenüvé elmegy s a financzoktól meg
nem ijed. Ha valahol rászedheti őket, azt nagy virtusnak tartja. A
mezőn összeáll a munkásokkal s beszél velük az ország dolgairól.
Neki nem kell az, a mi az ujságokban van. Ő különb hireket tud.
Járnak hajtsárok keresztül a falun, Szerbiából, Oláhországból;
társzekeresek Lengyelországból: azokat ő kikérdezi: megtud tőlök
mindent, a mi Európában történik, a mit az ujságok nem közölhetnek:
s távol legyen, hogy kétségbe volna esve; sőt inkább olyan bizonyos
a felől, hogy a mi el nem következett tavaszszal, elkövetkezik
őszszel, mint az egy halálról. Azzal szokta rendesen végezni, hogy:
„nono! eszem én még szőllőt lágy kenyérrel!“</p>
<p>A kik be vannak avatva e mysticus mondatba, tudni fogják,
micsoda rettenetes állitás <span class="pagenum"><a name="Page_28"
id="Page_28">-28-</a></span> az a magyar embertől, hogy ő még
valaha szőllőt akar enni lágy kenyérrel!</p>
<p>Kampós ur a mellett tökéletesen hive volt földesurának. Ugy rá
bizhatta Garanvölgyi zilált gazdaságát, mintha egy kormányszék
vizsgálná át számadásait. Ha valaki megcsalta Garanvölgyit, ő addig
nem nyugodott, a mig a csalót vissza nem csalta. Ha Iczig kiszedte
a mustra buzából a konkolyt s átvételkor olyat követelt, ő meg azt
tette, hogy máskor Iczignek befagyott vizes palaczkba adta a
spiritus próbát s rászedte egy pár fokkal. Az ilyenért aztán
rendesen nagyon megszokta őt dorgálni Ádám ur.</p>
<p>„Rettenetes, hová erkölcstelenedik a magyar nép a nyomás alatt!
Ez az őszinte, nyilt szivü faj tanul csalni, visszacsalni, hazudni,
hamisan esküdni.“</p>
<p>„Inculpata tutela“ (vétlen védelem) mondá ilyenkor Kampós.</p>
<p>Csak is a végett nézte át Ádám ur a számadásokat, hogy ilyenféle
repressáliák elő ne forduljanak benne.</p>
<p>Pedig furcsa tételek vannak egy ilyen magyar tiszt
számadásában.</p>
<p>Ott van például egy rubrika, a mely így szól „<em class=
"gesperrt">Szegény legények számára</em>“ kiadattak:</p>
<p>„Kenyér, szalonna, bor, pálinka, szűr, csizma, <span class=
"pagenum"><a name="Page_29" id="Page_29">-29-</a></span> kalap;
ritkábban pénz, de annál gyakrabban egy-egy süldő malacz.“</p>
<p>Hogy nevetnének ezen a külföld oeconomusai, ha megtudnák! A
betyárokat étellel tartani! A helyett, hogy feljelentenék őket a
kerületi biztosnak.</p>
<p>No de hagyjuk; hiszen nem akarom én ezt most megmagyarázni.</p>
<p>Tehát, a mint e rubrikát átfutná Garanvölgyi, talál egyszer
ilyeneket benne:</p>
<p>„<em class="gesperrt">Sándornak</em> egy átalag ménesit…“</p>
<p>„Sándornak egy pár szarvasbőr topánykát…“</p>
<p>„Item: a Sándornak egy flanell alsó inget…“</p>
<p>„Detto: Sándor repetáló órájának kiigazitásáért 3 ft.“</p>
<p>„Ismét: a Sándornak bizonyos czélokra 10 ft.“</p>
<p>Garanvölgyi ur azt minden kérdezősködés nélkül is jól sejtette,
hogy a rubrikátus miféle osztályához tartozik a szegény
legényeknek? Jámbor bujdosó, a ki fátumát kerülgeti s ugy huzza a
napokat, ma itt, holnap amott. A hol ráismernek, megugrik. Elég
siralom. Nagy kérdés, hogy nem jobb-e annál bekoczogtatni a
hadbiróhoz s azt mondani: „megjöttem uram, mivel tartozom?
fizetek.“</p>
<p>Hanem hát azt mégis orrolta a dologban, hogy akárki legyen is e
nagyon szánalomraméltó <span class="pagenum"><a name="Page_30" id=
"Page_30">-30-</a></span> ember, de már ilyen állapotban még is egy
kissé alább hangolhatná az igényeit.</p>
<p>– Hiszen én nem mondom, hogy ne adjanak neki bort, de már épen
ménesit.</p>
<p>– Hagyja el azt a tekintetes ur. Szabódék a kurta férfiu, ki
nagyon kényelmetlenül érzé magát e faggatásra.</p>
<p>– Aztán szarvasbőrtopány? Én magam sem viseltem azt soha, kivált
falun.</p>
<p>– Fájt szegénynek nagyon a lába más csizmában.</p>
<p>– Aztán repetáló órát igazittatni!</p>
<p>– Hiszen azt is én ajándékoztam neki.</p>
<p>– Még az is hozzá? Meg aztán bizonyos czélokra? mi a patvar
czélokra adott neki 10 forintot?</p>
<p>– Kérem alássan tekintetes ur; ne tessék azt oly nagyon keresni.
Hiszen azt mondanám, hogy inkább a magaméból adom meg, ha nem
tudnám, hogy a tekintetes ur nagyon megbánná, ha majd egyszer
tudtára esnék, hogy ki volt az, a kinek ezt felpanaszolta.</p>
<p>Garanvölgyit nem tette kiváncsivá a titok, legfeljebb azt
jegyezte meg rá?</p>
<p>– Önt már megint bolonddá tette valaki.</p>
<p>– No, már kérem alássan, – ezuttal nem. Csak azt ne tessék
mondani. A miről én egyszer meggyőződtem, az nem ámitás.</p>
<p>– Ugyan hagyja el! Nem odadta-e az uj köpönyegét is a minap
valakinek, a ki azt <span class="pagenum"><a name="Page_31" id=
"Page_31">-31-</a></span> állitotta, hogy ő Bem hadsegéde, aztán
egy hét mulva ráismert Egerben, mint pinczérre.</p>
<p>– No, akkor az egyszer megtörtént, az igaz. De most az egyszer
kétségtelen vagyok; hogy ő az:</p>
<p>– Kicsoda?</p>
<p>– No, ha megmondom, a tekintetes ur egyszerre fel fog ugrani az
asztal mellől s kérni fog, hogy vezessem rögtön hozzá.</p>
<p>Ádám ur fejét rázta.</p>
<p>– Minek nevezi magát?</p>
<p>A derék kis zömök ember egy ideig tétovázott: elárulja e a nagy
titkot? már a nyelve hegyén is volt; de megint visszanyomta; azután
az orrának került, azt csavarta; utoljára a szemeibe tódult, ott
jelent meg két nagy könycsepp képében, a miket, midőn kurta kezei
bötykével eltörült, megindult hangon rebegé a vallomást.</p>
<p>– Ő az, ő az, a mi felejthetetlen Petőfi Sándorunk…</p>
<p>Ádám ur nagyot ütött öklével az asztalra s azután mélyen
sóhajtott.</p>
<p>A sóhajtás a költő emlékezetének szólt, az ütés annak, ki e
bálványozott nevet bitorolja.</p>
<p>– Ismerte ön valaha Petőfit? – Kérdé szomoruan a kasznártól.</p>
<p>– Hogy ne ismertem volna, hiszen minden versét könyv nélkül
tudom. <span class="pagenum"><a name="Page_32" id=
"Page_32">-32-</a></span></p>
<p>– De mint élő embert látta-e?</p>
<p>– Látni nem láttam, de olyan elevenen tudom őt képzelni
magamban.</p>
<p>– Arczképét sem látta.</p>
<p>– Nem értenek ahoz a pictorok.</p>
<p>– Hasonlit-e ehez? Kérdé Garanvölgyi, egy albumot nyitva ki,
melyben a költő arczképe látható volt.</p>
<p>– Jaj, kérem alássan, elváltoztatta ám most az ábrázatját, hogy
rá ne ismerjenek.</p>
<p>– De hát kérem, mi oka van önnek ugy elhinni az
ugyanazonságot?</p>
<p>– Hát mikor kérem alássan mindenre tud verset mondani. Mindennap
megir az huszonöt verset is, de az egyik szebb a másiknál.</p>
<p>– Szeretnék egy ilyen költeményt látni.</p>
<p>– Akár százat, egyszeribe; csak egy kis vártatást kérek.</p>
<p>Azzal a buzgó honfi előhuzva mellényzsebéből egy tollkést,
elkezdé bekecse béllését azzal felfejtegetni: oda bevarrva viselte
a becses, de féltett költeményeket.</p>
<p>– Mutassa ön. Az irást messziről látom, hogy nem Petőfié.</p>
<p>– Hja, mert elváltoztatta ám azt is, hogy nyomára ne jöjjenek
róla.</p>
<p>Garanvölgyi átvevé a mindenféle dirib-darab papirra irt
versezeteket s elkezdé azokat olvasni.</p>
<p>Persze, hogy a legrettenetesebb füzfa poézis <span class=
"pagenum"><a name="Page_33" id="Page_33">-33-</a></span> volt az, a
milyen csak valaha szerkesztők kemenczéjét bemelegitni
segitett.</p>
<p>Ádám ur most már nem a csaláson, hanem kasznárja ügyetlenségén
kezdett boszankodni.</p>
<p>– Ugyan édes barátom, – szólt rátéve tenyerét a papirokra, miket
Kampós áhitva várt már vissza, hogy ujra keblébe varrhassa: Ismeri
ön azt az adomát, mikor az egyszeri ember sötétben a felesége által
készitett gombóczok helyett megette a napos kis macskafiukat.</p>
<p>– Ismerem, viszonza a kurtanyaku férfiu, nem birva elképzelni,
miféle vonatkozás lehet ez adomában a jelen esetre!</p>
<p>– S valószinünek találja ön, hogy valakinek oly tompa inylése
legyen, hogy a macskakölyket meg ne tudja különböztetni a szalonnás
gombócztól, a mig enné?</p>
<p>– Nem biz én.</p>
<p>– Én már igen. Tessék – a macskafiuk. – S azzal átnyujtá neki a
pseudoclassicusokat.</p>
<p>Kampós uram olyan képet csinált, mint a ki fizetni akar s a
bankójára azt mondják, hogy „hamis.“ Nehéz az embernek azt elhinni
hogy a mi eddig az ő meggyőződésében ezüstöt képviselt, az ezentul
csak fidibus. E szerint arról mind le kellene mondani, a mit a
„nagy bujdosótól eddigelő titokban kitudott.“ E szerint a Bem
apóvali titkos levelezés sem lenne <span class="pagenum"><a name=
"Page_34" id="Page_34">-34-</a></span> igaz. E szerint azt a
vigasztalást is szegre lehetne akasztani, hogy vannak még Ázsiában
scytha-magyarok, hét nemzetséggel: csak a hidat épitik a
Bosporuson, hogy átjöjjenek. Ez pedig több lemondás, mint a mennyit
egy embertől villás reggelire kivánni lehet.</p>
<p>– De mikor kérem alássan, oly elevenen elő tudta adni minden
viszontagságait, hogy szabadult ki a csatából? hogy menekült
tovább, hogy szinte maga előtt látja az ember, mikor beszél. Mikor
a segesvári csata után egy egész sotnia kozák fogta üldözőbe, ő
neki vetette a hátát egy fának, szembeállt velök; hetet levágott
közülök; mikor a nyolczadikat kettéhasitotta, annak a nyereg
kápájában kettétörött a kardja. Akkor halottnak tetette magát s nem
bántották a kozákok. Hanem azután jöttek a csata után a szászok a
halottakat eltemetni. Ő hirtelen lehuzta az egyik holt kozákról a
bundát, azt magára vette, arra meg feladta az attiláját: s ugyan
jól járt vele, mert a mint a szászok megvizsgálták az attilát,
megtalálták benne a tárczáját, abban volt százhuszezer forint
amerikai bankóban, meg egy csatadal. A bankót elégették, a versről
megtudták, hogy az Petőfié, s a kozáknak levágták a fejét az övé
helyett. Őtet meg azután eltemették; de minthogy legfelül esett,
éjszaka kivájta magát a föld alól s az erdőn keresztül elmenekült.
Másnap már hallotta, hogy üldözik. Akkor egy <span class=
"pagenum"><a name="Page_35" id="Page_35">-35-</a></span> patakot
talált, mely egy barlangba beömlik. Abba belement; három nap
bolyongott a sötétben a föld alatt, mindenütt a patak folyása által
vezettetve, mig negyednapra ismét kivezette őtet a patak a föld
tulsó oldalára; épen Magyarországba.</p>
<p>– Már azt gondoltam: Amerikába.</p>
<p>– No, látom, hogy semmit sem tetszik elhinni, hát nem mondom
tovább. Pedig érzékeny dolog ám az, mikort valaki Bihartól Borsodig
ugy eljön, hogy nem eszik utközben egyebet, mint fenyőmagot.</p>
<p>– Kivált a nagy Kunságon keresztül, a hol fenyő sincs. Hanem hát
jól van no. Hiszek én már „mindent“, csak parancsoljanak velem. –
Minthogy azonban a jeles költő nekem személyesen is igen jó
ismerősöm volt; nem emlitette, hogy óhajtana velem találkozni?</p>
<p>– Kérem alássan. Mindennap emlegeti a tekintetes urat. De azt
mondja: „nem akarok találkozni öreg barátommal, nehogy
kompromittálni találjam.“</p>
<p>– A nemes lélek!</p>
<p>– Kérem alássan. Ne tessék ironiázni. Ő többet tud, mint mi.
(Itt óvatosan széttekinte a szobában Kampós, mi kurta nyakának nagy
önfeláldozásába került, ha nem hallgatózik e valaki? s azután
száját félig eltakarva tenyerével, odahajolt Ádám ur füléhez). A
napokban tudtomra adá; hogy ez a Ritter csak azért <span class=
"pagenum"><a name="Page_36" id="Page_36">-36-</a></span> költözött
ide a faluba, hogy megtudja, mit beszél a tekintetes ur? s ezért
bizonyos helyekről tizezer pengőt huz évenkint.</p>
<p>Ádám ur elmosolyodott e rémhirre.</p>
<p>– Bizony édes barátom, higyje el, hogy azok a bizonyos helyek
annak a megtudásáért a mit én beszélek, nem koczkáztatnak tiz
piczulát sem. Hanem hát, ha olyan jól emlékezik rám az ön rejtélyes
védencze, szíveskedjék tőle megkérdezni ezt: emlékszik-e még rá:
hol és mikor találkoztunk mi Bécsben, mely vendégfogadóban? s
micsoda szóval váltunk el egymástól?</p>
<p>– No, ezt ebben a nyomban megtudom tőle.</p>
<p>Azzal alig várhatta Kampós ur, hogy a számadásokat
visszakaphassa; sietett haza, futott a titkos rejthelyre, hol
bujdosóját táplálni szokta.</p>
<p>Hogy mi helyen volt a titkos mentsvár? azt jelenleg <em class=
"gesperrt">még</em> felfedeznem a legsötétebb árulás, a
legocsmányabb denunciatio volna. Ezt a titkát Kampós urnak ne
kutassuk.</p>
<p>Elég az hozzá, hogy a becsületes buzgó honfi két óra mulva,
kipirult arczczal s fáradságtól elfuladt kebellel, mint ki
messziről jött, vagy tán inkább nagy kerülőt tett; toppant be ismét
Ádám urhoz.</p>
<p>Az már el is felejtette az egész esetet. Azt gondolta, valami ég
a tanyán. <span class="pagenum"><a name="Page_37" id=
"Page_37">-37-</a></span></p>
<p>– Beszéltem vele! lihegé a köpczös ur; – tőle jövök. Igen is.
Emlékezik a bécsi találkozásra? Engedelmet kérek.</p>
<p>– Vagy ugy? Törülje le elébb az izzadságot a homlokáról, hiszen
csorog az üstökéről.</p>
<p>– Köszönöm alássan: nem vagyok éhes. (Azt sem tudta, mire felel,
csak a „fő“ gonddal volt tele a feje.) – Tehát igen is. 1848-ik
september 27-én voltak együtt Bécsben az arany báránynál Petőfi és
tekintetes Garanvölgyi Ádám ur. A midőn e szavakkal váltak el
egymástól.</p>
<p>Itt megállt nagy lélekzetet venni a hőkeblü férfi; s nehogy egy
szót megmásitson a traditióból, elővevé tárczáját bekecse zsebéből.
Annak egy rejtekosztályát nagy furfanggal kifeszité, abba volt
sajátságos titkos irással holmi jegyezve, melynek az volt a kulcsa,
hogy a magánhangzók 1. 2. 3. stb. számokkal voltak helyettesitve, a
mit nagyon nehéz kitalálni. E rejtett irásból még egyszer meggyőzve
magát a kérdéses mondat valódiságáról; óvatos tekintettel lépett
Ádám urhoz közel, sarkát annak sarkához szoritva, s mig ujjával a
titkos sorra mutatott; eleven fürge szemeivel feltekinte Ádám ur
komoly jó tekintetü arczára; vizsgálva rajta a mondat hatását.</p>
<p>– Ez utolsó szavak voltak: „a csaták mezején látni fogjuk
egymást!“</p>
<p>Kampós semmi kevesebbet nem várt, mint <span class=
"pagenum"><a name="Page_38" id="Page_38">-38-</a></span> hogy Ádám
ur e szavak hallatára le fog roskadni a háta mögött álló
karosszékbe s reszkető ajkakkal fogja rebegni: „ez ő!“ De mily nagy
volt bámulása, a mint e várt katastropha helyett <em class=
"gesperrt">Garanvölgyi</em> hideg vérrel kivette tárczáját,
kihúzott belőle tiz darab ezüsttel, aranynyal czifrázott öt
forintos Reichsschatzscheint, s azt mondá nagy malácziával.</p>
<p>– Jól van, édes Kampós; hát csak rugtasson még egyszer vissza
ahhoz az érdemes „Armer rájzenderhez“ s mondja meg neki, hogy
Petőfi <em class="gesperrt">irásban hagyta</em>, hogy soha Bécs
városába nem fog menni, én pedig tudtommal soha még csak utban sem
voltam Bécs felé. Ezt a keveset adja neki <em class="gesperrt">úti
költségül</em>.</p>
<p>Kampós uram ugy érzé, mintha jobb lába alatt emelkednék a föld,
ballába alatt pedig lefelé sülyedne, úgy hogy bekecse zsinórjába
volt kénytelen fogózni, nehogy súlyegyenét elveszitse. Hát mégis
csalóval volna dolga? Rettenetes tudat ez egy olyan becsületes
emberre nézve, ki mindenkit oly őszinte buzgó, utolsóingodaadó
hazafinak képzel, mint saját maga!</p>
<p>Maga sem vette észre, hogyan történt? hanem annyi bizonyos, hogy
mikor <em class="gesperrt">ismét</em> fölemelte a fejét, hogy Ádám
urat még bővebb magyarázatok adására kérje föl; hát akkor látta,
hogy már a kukoricza földek mellett jár; a mig a kastélyból odáig
eljutott, addig nem eszmélt a makrokosmos tárgyaira. Csak itt a
csendes <span class="pagenum"><a name="Page_39" id=
"Page_39">-39-</a></span> kukoriczaliget susogásai között kezdett
magához téregetni s jól mérlegre vetvén a hallottakat, miután azt,
a mit Ádám ur mondott, az utolsó hangnyomatig szentnek és igaznak
nem tartani, örök kárhozatra méltó bünnek tartotta volna; e szerint
akkor annak a másiknak kellett irtóztató nagyokat tágitani az
igazságtól. E szerint őtet az az ember hallatlanul bolonddá
tartotta! Ő minden éjjel, mikor már aludt minden lélek a háznál,
vette az ételes kosarat, vitte a sötétben végig ut-nélküli mezőkön
ki a szölők közé; ott is nagy kerülőt tett, hogy hátulról
osonhasson be a kolnába, hol védenczét rejtve tartá; ő annak a
kedvéért minden nap eltartlizott négy öt forintot keserves
keresményéből; ő felruházta, még órát is ajándékozott neki, hogy
tudhassa, mennyi az idő? de mindezt nem sajnálta tőle! hanem
panaszosan felhányta neki magában azokat a keserves illusiókat, a
miket oly bőven pazarolt rá. Hogy féltette! mennyit aggódott
miatta, mennyi álmát elrabolta; nem volt sem étele, sem itala,
mindig róla törődött. Azután azok a szép csalóka álmok, a mikkel
tele beszélte fejét; fényes, dicső boldog jövő napjairól a
magyarnak! Hát a magyar boldogabb jövője már mind hazugság?! Ezt
nem tudta sehogy elnyögni. No de hiszen, majd megis mondja neki,
csak kerüljenek össze! Az ő jámbor hazafi lelkével ilyen csufot
üzni.! <span class="pagenum"><a name="Page_40" id=
"Page_40">-40-</a></span></p>
<p>Nem is került most a gyetőnek, hanem egyenesen nekivágott, a
merre a kolnának visz az ut s felnyitva annak ajtaját, ott ment be;
haragjában még mélyebben huzva le a kalapját; ha eszébe jutott,
hogy ő eddig mindannyiszor olyan együgyü volt, hogy egy lábtón
mászott fel a háztetőre, ott bujt be a padláslyukon, ugy látogatta
védenczét. Csak legalább ezt ne tette volna!</p>
<p>No, de iszen, lesz is annak most ne mulass! Majd milyen szépen
meg lesz lepetve, ha meglátja, hogy eddigi bálványozója első
lépésre is, hogy lép eléje föltett kalappal.</p>
<p>Egy pár üres hordót, mik a látszatos lakálytalanság kedveért
voltak a folyosóra hengergetve, félreháritván utjából, haragtól
bugyborékoló kedélylyel lépett Kampós uram a „csendilla“ ajtajába,
s minden koczogtatás nélkül belépett rajta.</p>
<p>Készen várták.</p>
<p>A nevezetes férfiu, kit addig is, mig igazi nevét valamikor
kitudhatnók, kénytelenek vagyunk „teljes czimü Szerencsétlen urnak“
czimezni; előre érezve a sáfrányillatot, hogy ebből a
tudakozódásból aligha valami „subscus“ nem lesz; akként vala
felkészülve, hogy szükség esetében azonnal csatakészen találtassék:
tudniillik, hogy mindazokat, a mik a szobában rendelkezésére
állanak, órát, fésüt, evőeszközt, törülközőket biztos helyre
menekitett; <span class="pagenum"><a name="Page_41" id=
"Page_41">-41-</a></span> mindennemü ruháját felölté: a legfelső
volt egy divatszerü zsemlyeszin téli kabát, melynek oldalzsebéből
piros selyem zsebkendő szeglete viritott elő.</p>
<p>A nagy férfiu elég tekintélyes alak volt arra, hogy gyönge szivü
embereknek imponáljon. Magas egyenes, daliás termete; szénfekete
bajusza, mint két paragrafusfark felkunkoritva, körszakálla sima
állát felbodoritva sövényzi körül, arcza piros, jól táplált; fekete
haja homlok középen szétválasztva, mint Hunyady János képén
látszik. Olyan jó őszinte nyilt magyar arcza van, hogy bizony
akárkit is elszéditene első tekintetre.</p>
<p>Nem is megrovásul jegyzem fel Kampós urnak, hogy a mint őt ismét
testi alakjában maga előtt látta, elfeledkezett föltett szándékáról
s olyan szépen lekapta a kalapját a fejéről, mint ha épen csak
feledékenységből maradt volna az fenn.</p>
<p>– Nos, uram, mi jó hozta önt ismét vissza hozzánk? szólitá őt
meg a tisztelt boldogtalan, oly kegyteljes leereszkedéssel, a
minővel egy princz fogadja az üdvözlő város küldöttségét.</p>
<p>Kampós ur, igazán mondom, nagy zavarban volt. Ha ezt a teljes,
szivből jövő érczhangot hallotta, lehetetlen volt elhinnie, hogy ez
hazudás is lehessen; ha pedig a szemeibe talált nézni, akkor meg
épen közel volt hozzá, <span class="pagenum"><a name="Page_42" id=
"Page_42">-42-</a></span> hogy kezet csókoljon neki s bocsánatot
kérjen tőle, mielőtt megmondta volna neki, a mivel meg akarja
sérteni.</p>
<p>– Uram. Én százszor engedelmet kérek. Bocsánatot kérek. Most
jövök a tekintetes urtól, Garanvölgyi urtól. Ne tessék
megneheztelni; de bizonyára a tekintetes ur azt mondá, hogy ő nem
emlékezik, mintha valaha személyére nézve Bécsben jelen lett volna;
e szerint…</p>
<p>A tisztelt boldogtalan egy lépést tett hátra, kinyujtott
baljával csendet intett és megindult hangon közbeszólt.</p>
<p>– Ne mondja ön tovább! Elengedem.</p>
<p>Kampós ur elrémült s legjobbnak találá engesztelésül a markában
tartott pénzecskét kibontogatni.</p>
<p>A nagy férfiu összefonta karjait mellén s fejét keserüen rázva,
mély bánatos hangon ily szemrehányást intéze hozzá.</p>
<p>– Értelek ember! Ez hát a magyar barátság! Ez a nagy nevek
nimbusza! Szégyen és gyalázat. Nemtelen kelepczét vetni egy
üldözött honfi elé, hogy abban megejtsék. Ravasz jezsuita-fogással
szavakat kérdezni tőle, mikért „pereátot“ kiálthassanak rá. –
Ismerlek benneteket. Ti, kik gyáván kivontátok magatokat a
veszélyből, nehogy egy ilyen üldözött honfi közelléte nyomorult
élteteket veszélybe döntse, keresitek az alkalmat, hogy
<span class="pagenum"><a name="Page_43" id=
"Page_43">-43-</a></span> tőle megmenekülhessetek. Szégyen a népre,
mely ily fiakat nevez nagyjainak! Árulás, hitszegés minden nyomon!
Titkainkat kémekre bizzuk, fejünket órgyilkos kezébe hajtjuk le,
üdvösségünkkel ördögök játszanak. De reszkessetek. El fog jönni a
fizetés napja és az rettenetes nap lesz. Akkor megemlékezzetek
róla; hogy az üldözött honfitól megsajnáltátok a falatkenyért, s
kaput zártatok előtte. Reszkessetek. Reszkessetek.</p>
<p>Kampós ur ugy is tetétől talpig reszketés volt már. Ugy gondolá,
hogy e szörnyü fenyegetés ellenében semmi sem lesz olyan jó
védelem, mint azt az ötven pengőt által adni.</p>
<p>– Hiszen kérem alássan; itten küld a tekintetes úr ötven
pengőt.</p>
<p>– Hahaha! kiálta fel a nagy férfiu elkapva hevesen a feléje
nyujtott aranyos bankókat, oly dühös mozdulattal, hogy Kampós ur
nem kevesebbet várt tőle, mint azt, hogy menten rongyokká fogja
azokat tépni. Ötven pengőt! kiálta elkeserülten a bujdosó; égre
emelve a tiz darab Reichschatzscheint. Látod e ezt hazám? Nekem, ki
tizszer áldozám érted éltemet; ki véremmel öntöztem végig
határidat, most ötven pengő a jutalmam. Oh szegény elhagyatott
hazám!</p>
<p>Kampós ur de bizony nagyon el volt érzékenyülve, már a
zsebkendőjét kezdte keresni a hátulsó zsebében, mely mozdulatát a
nagy <span class="pagenum"><a name="Page_44" id=
"Page_44">-44-</a></span> férfiu félre találván magyarázni,
hirtelen rajta dobbant s mellbe ragadá.</p>
<p>– Valld meg hitszegő, hogy száz forintot küldtek számomra s te
ötvenet eldugtál belőle.</p>
<p>De már ez olyan szó volt, a miért Kampós ur meg tudott
haragudni.</p>
<p>– No, de hallja az ur, azt nekem ne mondja: ha nekem nem hisz,
jőjjön velem a tekintetes urhoz, beszéljen vele maga. Engem ne
gyanusitson. Nézze!</p>
<p>A nagy bujdosó magas büszkeséggel tekinte végig a kurta férfiun
s büszke önérzet hangján tromfolt le rá.</p>
<p>– Megvetlek benneteket uraddal és rongy alamizsnátokkal együtt,
s azzal a rongy alamizsnát jobb és balkeze közé ragadván, hevesen –
zsebébe dugta.</p>
<p>És még egyszer végig tekintve megvetően a kis számtartó köpczös
alakján, méltóságteljes léptekkel elhagyá a szobát.</p>
<p>Azonban minden keserve mellett is birt annyi lélekjelenléttel,
hogy az asztalon levő két kalap közül a jobbikat vigye el; mely
történetesen Kampós uramé volt, ott hagyván annak emlékül saját
ócska kalábriaiját.</p>
<p>A folyosó ajtajánál még megállt s észrevevén, hogy a jámbor
férfiu szemei most is utána merengnek; még egyszer visszafordult s
tenyerét homlokára téve, hörgé:</p>
<p>„Nagy a világ, végtül végig bujdosom!“ <span class=
"pagenum"><a name="Page_45" id="Page_45">-45-</a></span></p>
<p>És elrohant.</p>
<p>Kampós uram ugy érzé magát, mint egy gonosztevő. Hátha mégis „ő“
volt! Milyen méltósággal beszélt! hogy fel volt indulva! Ez mégis
aligha valaki nem volt. Ha valami szerencsétlenség éri; soha sem
fog a lelkiismeretével kibékülhetni.</p>
<p>El is vitte magával ereklyéül az elüldözöttnek otthagyott ócska
fövegét s eltette a szekrénybe otthon.</p>
<p>De az a mondás „nagy a világ, végtül végig bujdosom.“</p>
<p>Hisz ezt a nagy verset csakugyan a nagy költő irta.</p>
<p>A nagy bujdosó azonban még abban az órában – nem bujdosott ugyan
a világ tulsó végére, hanem igenis a falu tulsó végén levő
kastélyig, a hol Ritter von Ankerschmidtnél ugy jelenteté be magát,
mit egyik tagját a <em class="gesperrt">sárosi</em>
szabadcsapatnak, mely a kormány által eléggé nem jutalmaztatott, s
a megye népessége által üldöztetésnek kitéve, kénytelen más
megyékbe elvándorolni, jutalmat és méltánylatot keresve.</p>
<p>„<em class="gesperrt">Ezuttali</em>“ neve volt Marczián Richárd.
Nem olyan fényes, mint a milyenből legközelebb kiugrasztották, de
köznapi használatra jó; – mig el nem szakad.</p>
<hr class="chap" />
<p><span class="pagenum"><a name="Page_46" id=
"Page_46">-46-</a></span></p>
<h2>III.<br />
A vén katona és családja.</h2>
<p>Ankerschmidt lovag, mint vértes-őrnagy több évig lakta
Magyarországot; tanulta ismerni annak alföldi városait s akkor igen
jól érezte magát itten.</p>
<p>Következtek azután olyan évek, a mikben egykori ismerőseit,
köztük fegyvertársait is, mint ellenségeket látta maga előtt. Ez is
bevégződött.</p>
<p>Sebei, miket a hajdani jóakaróival tett vitában kapott a
harczmezőn, okot adtak neki, hogy a további szolgálat alól
fölmentesse magát; s a magányéletbe vonuljon vissza.</p>
<p>Neje bécsi bankár leánya volt, kinek halála után mintegy
félmilliót kapott.</p>
<p>Az akkori pénzviszonyok meggondolása, a mik a mostaniaknál
semmivel sem voltak jobbak, odavezette a hadastyánt, hogy legjobb
lesz a pénzt valami elpusztulhatlan birtokba fektetni. Magyarország
akkor uj Amerika volt; a hol Ritter von Ehrenfels nyomán talán
ingyen is lehetett földhöz jutni; de kész fizetésért bizonyosan
igen szép jószágokat lehete <span class="pagenum"><a name="Page_47"
id="Page_47">-47-</a></span> megszerezni. – Az országban egyszerre
hetven millió bankjegy vált hamuvá, vagy ereklyévé; sok ember el
volt adósodva, igen sok megrigázva (derangée); kevés concurrens,
sok eladó. Kétségtelenül igen jutányosan lehete akkor igen szép
birtokrészekhez jutni.</p>
<p>A lovag nem is az az ember volt, a kit aprólékos akadályok
elriasztottak volna. Határozott jellem, szokva küzdelemhez és
parancsoláshoz, bizott az uj rendezés vaskeménységében s nem
kevésbé saját hadvezéri taktikájában.</p>
<p>Családi ügyésze dr. Grisák, kit alkalmas birtokvásárlással
megbizott, igen szerencsés vételt tett számára a Pajtaynétól
megszerzett vitalitiummal. Két ezer hold legjobb termő földet
megkapott százhatvanezer forintért, a mi bagatelle volt érte. Többi
pénzét használhatta beruházásokra. E vétel módjairól bizony nem
igen sokat tudott meg a lovag, csak később fedezte fel az ócska
kastélylyali servitust, miután azon nem lehetett segiteni,
megnyugodott benne s eléje épitkezett.</p>
<p>Meg is lehetett Ankerschmidt gazdaságát nézni; mert ez
ritkitotta párját a vidéken, volt neki gőzmalma, cséplő, arató,
daráló gépei; minden gazdasági épülete cseréppel fedezve;
pálinkafőzője, hizlalói, pompás mürzburgi tehenészete: yorkshirei
sertései; egyptomi mumia buzája, czukorczirokja; gyönyörü
<span class="pagenum"><a name="Page_48" id=
"Page_48">-48-</a></span> répa, repczevetései; s hogy mindenből meg
legyen a java; a jószág felügyelőtől kezdve az utolsó
szolgalegényig mindennemü gazdaszemélyzete a munkás, józan cseh
népből telt ki; – elővigyázati rendszabályai is kielégitők voltak.
Minden kivül járó cselédje; vadász, erdőkerülő, kondás, finom
drótcsövű duplapuskákkal volt ellátva, a kastély tornyában
lármaharang, a minek hangjára strategice összekellett bizonyos
ponton vonúlni az őrseregnek s netaláni vakmerő támadásokat
erélyesen visszautasitani, minden ól, pajta, csűr el volt látva
messziről meglátható fényes czimereivel a trieszti „azienda
assicuratrice“-nek, még az asztagokon is láthatók voltak azok
póznákra szegezve; hogy a gyujtogatóknak elvegyék a kedvét. Éjjel
pedig kürtös őrjárók czirkáltak a kastély körül; távoltartva attól
minden veszedelmet.</p>
<p>Igy aztán csak lehetett nyugodtan élni Magyarországon „is.“</p>
<p>A tulsó faluvégen levő másik kastélyról csak annyi tudomása volt
a lovagnak, hogy abban valami mogorva kurucz táblabiró lakik; a ki
valamely, a lovag által fel nem fogható, törvénykezési subtilitás
miatt sógorasszonyára neheztelvén, e haragját a vevőre is
kiterjeszti; meg más egyébért is haragszik, a mit ismét nem ért
más, mint a miniszterek odafenn, meg a volt képviselők idelenn; de
a kivel <span class="pagenum"><a name="Page_49" id=
"Page_49">-49-</a></span> összenemzördülni nagyon könnyü, miután
sehova sem jár és utban nincsen.</p>
<p>A lovag még 48 előtt özvegyen maradt, két leányát akkor
nevelőben hagyta; azután, hogy jószágbirtokossá lett, egy bécsi
nevelőnő felügyelete alatt elhozta őket magával Magyarországra.</p>
<p>A leányok nagyobbika már ekkor bálbajárni való volt, a kisebbik
pedig még abban a korban, a mikor még nincs officiose megengedve a
regényolvasás.</p>
<p>Hermina kisasszony magas, büszke szépség volt, vonásaiban sokat
hasonlitott atyjához; annak a keselyü orra, csakhogy nőies finom
metszéssel, annak az erős szemöldei, csakhogy nem oly kegyetlenül
összeránczolva; annak a kék szemei, csakhogy némi ábrándos
mélasággal fátyolozva s annak a gödrös álla, csakhogy ő nála a
természettől simán, nem a borotvától, mint az öreg uréi, ki még
azután hosszu bajuszt is viselt, a mit 48-ban kezdett ereszteni, az
ideig a tisztikar simára borotvált ajkkal jellemezvén magát, s
azután meg igen eredeti divat levén a bajusz tekintélyét azzal is
növelni, hogy a kiborotvált szakálból egy csomót folytatásul hozzá
adnectáltak.</p>
<p>A másik kisasszony, Eliz, inkább hasonlithatott anyjához, a kit
mi nem ismertünk. Kicsiny, gömbölyü, eleven termet, szénfekete
göndör haj, villogó szemek, minden pillanatban <span class=
"pagenum"><a name="Page_50" id="Page_50">-50-</a></span> készek
sirásra és nevetésre; picziny száj, melynek beszélni, vagy dalolni
kell mindig és a mellett a legháladatosabb kedély, mely rosz
benyomást hamar felejt, a jót sokáig tartogatja.</p>
<p>Épen ebéd ideje volt, midőn egy tisztelt bujdosót bejelentének a
Ritternél.</p>
<p>A család az asztalnál ült; az inas azt mondá, hogy egy
szerencsétlen urforma ember kiván bebocsáttatni.</p>
<p>– Ha szerencsétlen, jöjjön be: ebédeljen velünk. Mondá a lovag,
kinek szigoru arcza, katonás tekintete erős ellentétben állt
kedélyhangulatával.</p>
<p>– Én átadom neki a helyemet; – szólt fürgén felszökve Eliz.</p>
<p>– De Eliz, mit gondol? utasitá őt rendre Natálie kisasszony, a
nevelőnő: egy szörnyü bölcs, tudományos és sensitiv, de a mellett
nagyon sovány delnő. Ön maradjon helyén. Georg fog teritéket tenni
az asztal végére.</p>
<p>A szerencsétlen ur belépett. – Megállásában, előlépésében volt
valami az üldözött világfájdalomból. Szemeinek csendes lehunyása,
az összeharapott ajk tanusitá, mily benső küzdelmébe kerül emberek
jószivüségéhez folyamodnia. Midőn a lovag elé lép, midőn meghajtja
magát a társaság előtt, nem bir egy szomoru sóhajt visszatartani
keblében s hangja tompa, hangja fulladt, midőn e szókat kell
rebegnie. <span class="pagenum"><a name="Page_51" id=
"Page_51">-51-</a></span></p>
<p>– Uram. Én egy üldözött szerencsétlen vagyok.</p>
<p>– Tudom, tudom, szólt a lovag, kurtán végét szakitva az
önbemutatásnak. Foglaljon helyet. Épen jókor jött; még a levesnél
vagyunk.</p>
<p>A bujdosó olyan hosszu, reszketeg fohászszal ült le a mutatott
helyre, mintha siralomházi lakomához ülne s gondja volt rá oly
érdekes arczot csinálni, a minőt csak csinálhat valaki, mikor
idegen hölgyek pillantásait sejti.</p>
<p>– Lovag ur: szólt a boldogtalan, miután leveses kanalát
megmerité. Azon nemes leereszkedés, melylyel ön egy üldözöttet
fogad; önnek diszére válik; nem vesztegette ön azt érdemetlenre. Én
is ön oldalán harczoltam.</p>
<p>– Ugy? Az nagyon szép. De egyék ön, mert elhűl a levese.</p>
<p>– Köszönöm. (Következett egy pár kanál leves; közbe egy kis
páthosz.) Szolgáltam igen is. (Két kanál leves.) Véremmel,
életemmel. (Három kanál leves.) Harczoltam az igaz ügyért, utolsó
lehelletemig. (Még egynehány kanál leves.) Nem féltem a haláltól;
nem rokonaim üldözésétől. (Megint kanál leves.) Feláldoztam
mindenemet. Végre életemet is. (Most már csakugyan meg kellett
pihenni a boldogtalannak, miután sem feláldozni, sem felkanalazni
való nem maradt előtte).</p>
<p>– Micsoda ezrednél szolgált ön? Kérdé a lovag gyanus
orrhordozással. <span class="pagenum"><a name="Page_52" id=
"Page_52">-52-</a></span></p>
<p>– Nem kényszeritve harczoltam uram; ez legnagyobb büszkeségem.
Szabad csapatnál voltam.</p>
<p>– Miféle szabad csapatnál?</p>
<p>– A Sz...ynál.</p>
<p>– No azok engemet egyszer szépen cserben hagytak. Bagázsiát
fedezni voltak rendelve, s egy huszárcsapat közeledtére mind
láthatatlanná lett; én szinte két tüz közé szorultam miattok K...
alatt. Ön is ott lehetett akkor! Mert más esetre nem emlékezem,
hogy a testemhez közel lett volna ez érdemes testület.</p>
<p>– Ott voltam! kiálta a boldogtalan; a körül hordott marhahusból
egy döféssel két szeletet szúrva keresztül. Egyedül maradtam ott,
mig társaim elpártoltak. Küzdöttem a túlnyomó ellenséggel, mint
Horatius Cocles: egyedül egy fahidon, mely a mély Hernádon
átvezetett; mig végre az ellenfél ágyukat hozatott, s egy fáradt
tizenkét fontos mellbe találva, eszmétlenül döntött le az
árokba.</p>
<p>– Teringettét! Ilyen merész dolgokat ne mondjon ön! kiálta közbe
a lovag, türelme fogytán. Tizenkétfontos fáradt golyó. A kit ez
megtalál, az holt ember.</p>
<p>– Nagyon fáradt volt már. Magyarázá a jövevény.</p>
<p>– Akármilyen fáradt! Mikor a földön gurul is, még mikor mászik
is, megöl egy embert, a ki utjába áll. Egy tizenkét fontos golyó!
<span class="pagenum"><a name="Page_53" id=
"Page_53">-53-</a></span> Ördög lelke! Az igen nagy ur! Mért nem
vesz ön abból a májas gombóczból a hús mellé?</p>
<p>A hős csakugyan jónak látta artilleriai tanulmányait a
májgombóczokkal folytatni, a mikből öt hat által találtatva sem
esett el. Az igy támadt néhány percznyi hallgatás egyuttal
jellegezheté csendes neheztelését, önfeláldozásának tagadólagos
fogadtatása miatt.</p>
<p>Csak a mint az utolsó falatot meghengergeté a
paradicsom-mártásban, akkor látta jónak felsóhajtani.</p>
<p>– És e miatt kell nekem számüzve bujdosnom tulajdon
hazámban.</p>
<p>– Hogyan? kérdé a tábornok. Hiszen a kormány, mint tudom,
méltányos volt az érdemesekkel. Nem kapott ön hivatalt?</p>
<p>– Elüldöztek belőle. Mindenütt órgyilkosok fenyegettek.
Bujdosnom kellett.</p>
<p>– Nem volt önnek édes anyja? kérdé érzékeny hanglejtéssel
Natalie kisasszony.</p>
<p>– Azt megölték ellenem való boszuból,</p>
<p>– Szörnyüség! Hát testvérei voltak-e?</p>
<p>– Azokat is mind megölték. Két szép hugom. Oly virulók, oly
szépek, mint a két kisasszony itt. Azok is halva, megölve. És itt a
bujdosó jól dressirozott szemeiből két könycsepp hullott alá a
kotlettre; megette ugy: még czitromot is facsart rá.</p>
<p>– Szegény ifju! sóhajta csendesen missz Natálie. <span class=
"pagenum"><a name="Page_54" id="Page_54">-54-</a></span></p>
<p>A lovag nem volt ilyen nagyon meghatva. Valami más irányba
térité át a beszédet.</p>
<p>– S miért hagyta ön el Garanvölgyi ur pártfogását?</p>
<p>De már ez a kérdés csakugyan ugy meglepé a szerencsétlent, hogy
az épen szájába dugott falatot rágatlanul nyelte le.</p>
<p>– Hogyan méltóztatik? Kérdé elbámulva.</p>
<p>– Hogy én hogyan tudom önnek ottlétét? Igen egyszerüen, ott
vadásztam a hegyek között s megláttam önt, a mint a kolna tornáczán
ült. Vadászom aztán megmagyarázta, hogy ön kicsoda? hanem az ugy
adta elő, hogy ön valami menekült honvéd, vagy kormánybiztos a
magyar táborból, s ezt én valószinübbnek is tartottam.</p>
<p>– És – méltóságod – mégis – megtürheté?</p>
<p>– Azt érti ön, hogy tudtam és nem adtam föl?</p>
<p>– Nemes szivre mutat.</p>
<p>– Uram! Kiálta fel indulatosan a lovag, kit a jövevény elismerő
szem-meregetése már boszantani kezdett. Én medve voltam, ki
marakodtam magamhoz hasonló medvékkel; de vizsla soha sem, ki a
vadász számára foglyokat fürkész!</p>
<p>E kifakadásból sondirozhatá a jövevény a lovag kedélyét, hogy
ott igen sok rétegen kell keresztül furni, a mig az ember az eleven
vizére talál. <span class="pagenum"><a name="Page_55" id=
"Page_55">-55-</a></span></p>
<p>Tehát odább ásott.</p>
<p>– Garanvölgyi valóban az hivé, hogy én a forradalmi párthoz
tartozom, s azért rejtegetett magánál.</p>
<p>– No az természetes. Mindenki ragaszkodik azokhoz, a kikkel
egyetért.</p>
<p>– Oh de én nem értek vele egyet. Iparkodék magát purifikálni a
jövevény. Ezért is hagytam őt el. Az egy igen veszedelmes ember.
Mind ő maga, mind számtartója, Kampós, örökösen conspiratiókon
törik a fejöket. Engemet is felszólitottak, hogy vegyek benne
részt: rámbizták legveszedelmesebb titkaikat, hol vannak fegyvereik
elásva? kikkel correspondeálnak a külföldön?… mikor
szándékoznak?…</p>
<p>Ankerschmidt lovag hevesen ugrott fel helyéről.</p>
<p>– Uram! ne folytassa tovább. A mit ön beszél, azt nekem nem
szabad hallanom. Ezt a themát nekem ne hozza többet elő. Az én
házamnál nem szabad denunciatiónak hallatni magát?</p>
<p>A „praesumtiv“ <em class="gesperrt">Marczian</em> Richárd jónak
látta ez erélyes ripostozásra hátravonulni. Hiszen nem akart ő e
helyen árulkodni. Nem is azért beszélt itt, sőt épen azért mert ily
nyilt lenni. Egyébiránt „loyalis“ érzületét nyilvánossá tenni nem
mulaszthatá el stb.</p>
<p>A gouvernante igyekezett azután a társalgásnak <span class=
"pagenum"><a name="Page_56" id="Page_56">-56-</a></span> szelidebb
jellemet kölcsönözni. Áttért a beszéd szinművekre és
tánczvigalmakra. Beszéltek a Prófétáról és Fidesről. Ebéd
végeztével Richárd elárulá zeneképességét s zongorához ült;
eljátszotta a Radetzky-indulót, a Próféta nyitányát, Lucia
magándalait; mig egyszer Eliz kisasszony azon kivánságát
nyilvánitá, hogy szeretné tudni, milyen lehet egy csárdás? Arra a
jövevény megneheztelt és felállt, olyant nem szokott játszani. A
gouvernante megdorgálta a kisasszonyt: „quelle idée“, az pedig
trillázva szökdelt át a szomszéd szobába.</p>
<p>Azután Hermine kisasszony ült le a zongorához s különféle
„rêverie“-ket bocsátott közre, kitünően nem ragaszkodva semmi
ütenyhez; kisérte azt a jövevény obligát ájuldozással.</p>
<p>Később a hölgyek saját termeikbe vonultak; a lovag pedig
átvezette vendégét a pipázó szobába.</p>
<p>Itt alig hogy magukra maradtak, Ankerschmidt saját és vendége
szájába egy-egy szivart dugva, cordiális egyenességel rátevé két
kezét annak két vállára s igy szólt hozzá katonás őszinte
hangon:</p>
<p>– Hallja ön! Én kitaláltam, hogy ön kicsoda? ön egy üldözött
menekvő forradalmár, ki a haditörvényszékek vaskarjait kerülgeti, s
minden egyéb, a mit ön beszél, csak ezt maszkirozni való tréfa.
Legyen ön bizalommal hozzám. Én birok egy kis befolyással itt
amott, <span class="pagenum"><a name="Page_57" id=
"Page_57">-57-</a></span> ha akarja ön, eszközlök ki számára
amnestiát; vagy ha jobban tetszik, utlevelet külföldre.</p>
<p>Marczián Richárd keblére tevé kezét s égreemelt szivarral
esküvék, hogy ő nem alakoskodik, ő igazat mondott. Ő loyalis
érzelmeinek áldozata s honfitársai üldözése elől menekül.</p>
<p>– No – jó. Szólt a háziur. Akkor hát maradjon ön itt, a meddig
tetszik. A vendégszoba fütve van; a folyosón balra fekszik 11. sz.
alatt. A mikor akarja, félrevonulhat.</p>
<p>És azontul nem szólt bele, akármit beszélt előtte Marczián;
kényelembe tevé magát az egyik bőrpamlagon s a bujdosó nem sokára
azon vevé észre, hogy Ankerschmidt lovag, a mikor ő legjobban
magyarázná előtte a bányavárosi hadjáratot; javában horkol és
elejti szájából a kialudt szivart.</p>
<p>Ekkor aztán a szivarládából vagy öt hat darabot oldalzsebébe
nyomva, ő is idején levőnek látá uj szállása után nézni; a mit
minden kérdezősködés nélkül megis talált; addig azonban, a mig a
folyosón a 11 számig végighaladt, még a közbeeső ajtók kulcslyukain
is benézegetett; az embernek jó, ha többet is lát. E végett
lábhegyen is szokott járni, mint a macska.</p>
<p>Látott is valamit. A 10-dik számban, mely szinte valami
vendégszoba lehetett, de ezúttal fütve nem volt, a mi látni való a
hideg kandallóról; ott ült egy asztal mellett Eliz kisasszony és
irt nagy sebtén valami levelet. Gyakran <span class=
"pagenum"><a name="Page_58" id="Page_58">-58-</a></span> lehelt a
körmeire, mert meg voltak gémberedve.</p>
<p>Innen Richárd szép csendesen benyitott a 11-be. (A kastélyban
minden szoba számozva volt), ott fel volt szitva a tüz a
kandallóban, az ágy tisztán felvetve: a vendég kényelméről
gondoskodva.</p>
<p>Azon gondolkozott, hogy vajjon mi lehet az, a mit Eliz
kisasszony oly féltve ir a hideg vendégszobában? Jó az embernek
mindent megtudni.</p>
<p>Nem sokára nyikorgott az ajtó; Richárd kinézett a kulcslyukon, s
egy kis ökölnyi gyerkőczöt látott belépni a 10. számba.</p>
<p>A tacskó alig volt több hat évesnél, s olyan furcsa volt a magas
kalapos harisnyás egyenruhában. Ez a kisasszonyok
„Leib“-gardistája. Asztalnál ő szolgált fel nekik.</p>
<p>Vajjon hova küldik?</p>
<p>A kis ficzkó nehány percz mulva visszajött, s egy levelet
látszott kalapjába dugdosni. Együtt jött vele Eliz kisasszony, s
susogva mondá: „az angol kerten keresztül menj.“</p>
<p>Richárd mindent jól látott és hallott.</p>
<p>Amint Eliz eltünt a folyosón, Richárd kijött szobájából; sietve
lehaladt a kastély lépcsőjén; az angol kertben utolérte Gyuszit, a
kis cseh inast s visszahivta.</p>
<p>– Megállj Gyuszi. A kisasszony utánad küldött, hogy azt a
levelet, a mi a kalapodban <span class="pagenum"><a name="Page_59"
id="Page_59">-59-</a></span> van, add ide, valamit akar még
beleirni; majd én mindjárt visszahozom; addig hajolj le itt a fűbe,
hogy valaki észre ne vegyen s várj, mig visszajövök.</p>
<p>A kis talpats gömbölyüre nyitott szájjal bámult a nagy
tekintélyes urra, s lehetetlennek tartá, hogy a mit ilyen ur mond,
az még máskép is lehessen, mint a hogy mondják, s annál fogva
minden vonakodás nélkül ki is szolgáltatá neki a kért levelet; a
mit az gondosan keblébe rejtett, még egyszer ráparancsolva a kis
kölyökre, hogy jól elrejtse magát, mig ismét híni fogják.</p>
<p>Azzal sietett vissza ismét a vendégszobába. Az ajtót magára
zárta s a levelet elővette.</p>
<p>Valakinek a lepecsételt levelét elolvasni, a mi a technikai
nehézségeket illeti, annyi, mint semmi. Én valóban nem is értem,
minek szokták a leveleket lepecsételni, miután azt mindenki tudja,
a ki akarja, hogyan szokták a leveleket legkisebb észrevehető nyom
nélkül felnyitni?</p>
<p>A ki még nem tudná, hát tanulja meg, hogy a levéltitok
szentségének a magány-becsületérzésen kivül semmi garantiája
nincs.</p>
<p>Amint Richárd biztositva érzé magát a meglepéstől; elővett egyet
azon kenyér-galacsinok közül, a mit rosz szokásu vendégek ebéd
közben ujjaik közt a morzsalékból összeszoktak <span class=
"pagenum"><a name="Page_60" id="Page_60">-60-</a></span> gyúrni, s
a mi aztán olyan idomitható gyurmát képez, mint a viasz.</p>
<p>Egy ilyen kenyér-galacsint rányomott a levél pecsétjére, mely
ekként a pecsét czimerének lenyomatát a leghivebb mintában felvevé.
E pecsét mintát aztán a meleg kandalló párkányára tette.</p>
<p>Akkor a pecsételt levelet a kandalló tüze elé tartá, a mitől
azon a spanyolviasz szeliden felolvadt, s a boriték szegletei
felváltak.</p>
<p>Már most birtokában volt a levélnek.</p>
<p>Sietve átolvasá annak tartalmát, mely németül volt irva.</p>
<p>„Jólszületett Garanvölgyi urnak. Uram! Sietek önt tudósitani,
hogy ön nagy veszélyben forog. Egy <em class="gesperrt">gonoszlelkü
áruló</em>, kit ön saját keblén táplált, felfedezte, hogy ön
összeesküvést tervez kasznárjával Kampós urral együtt; hogy hol
vannak fegyverei, titkos levelezései? siessen ön magát megmenteni.
Még most olyan helyen mondta ezt el az áruló, a hol ezt ön ellen
nem fogják felhasználni; de majd máskor olyanok előtt találja
elárulni, a kik önt kérdőre veszik. Azért rejtse ön el jobban és
semmisitse meg, a mi félteni valója van. Higyjen nekem. Isten
önnel. Egy ismeretlen.“</p>
<p>Ah! Nézze meg az ember a kis galambot, miben töri a fejét!</p>
<p>No de jól van. Ez nem árt semmit. Hadd <span class=
"pagenum"><a name="Page_61" id="Page_61">-61-</a></span> tudja meg
az öreg kurucz, hogy leskelődnek utána. Ez annál jobban fogja
ingerelni.</p>
<p>Az alatt a kenyértészta lenyomat csontkeménynyé szilárdult a
kandallón, a tüznél meglágyitott pecsétet ujra le lehetett vele
nyomtatni, oly tökéletesen, mintha soha fel sem lett volna bontva a
levél. Két percz mulva a kis <em class="gesperrt">talpats</em>
ismét utban volt a levéllel, s ez uttal szaladt helyrepótolni a
mulasztást.</p>
<p>Annyit világosan felfogott Richárd ur, hogy itt a megkezdett
szereppel rózsákat aratni nem lehet. Ez a család nagyon sok
hajlammal bir érzelgő magasztosságra. A hadastyán resteli üldözni
hajdani ellenfeleit békés uton, a kisasszonyok pedig nagyon
elegiácus hangulatban vannak. Itt forditani kell a köpönyegen.
Hiába: nem mind arany az, a mi – <em class=
"gesperrt">sárga</em>.</p>
<p>Nem is sokáig késett határozatával. Hajfürteit, nyakkendőjét egy
fali tükörből rendbeigazitva, szakállát állán kissé kétfelé
szoktatva, hogy arczának némi négyszegletüséget kölcsönözzön,
magában hirtelen végigfutotta szerepét s erősnek érezve magát,
felkészülten rontott át a delnők szobájába délutáni
látogatásra.</p>
<p>Csendesen lépett be, óvatosan körültekintett, halkan tette be
maga után az ajtót; nyelve hegyét ajkai közé csiptette, mintha
azzal jelvényezné, hogy tartózkodnia kell a vigyázatlan beszédtől s
azzal, amint látta, hogy <span class="pagenum"><a name="Page_62"
id="Page_62">-62-</a></span> a három hölgyön kivül, kik egy
lábszönyeg himzésén dolgoznak, senki sincs jelen a szobában,
hirtelen odament hozzájuk, s sietséges gyorsasággal, mohón elkezde
beszélni; suttogva, de nagy szinpadi erővel.</p>
<p>– Tisztelt urnőim, bocsássanak meg nekem, hogy oly nyomorult
szerepet játszottam önök előtt néhány órával ezelőtt. Érzem, hogy
önök megvetnek engem és e megvetés megöl. Arczom pirulása minden
perczben elárulhatta önök előtt, hogy nem mondok igazat. Nem
viselhetem e piruló arczot önök előtt tovább. Inkább haljak
meg.</p>
<p>E szavaknál elszántan térdre roskadt a bujdosó s egy kezével
missz Natálie, másikkal Hermina kezét ragadva meg, azokat felváltva
szoritá ajkaihoz: s azután zokogva mondá:</p>
<p>– Igen: én nem vagyok az, a minek kiadtam magamat; <em class=
"gesperrt">lengyel menekült</em> vagyok én; Prága védelmezőinek
egyike: nem Csehország kapitáléjának, hanem Varsó elővárosának, a
szerencsétlen Varsóénak, nevem Brazeszky Bogumil gróf. Magam egy
uhlánus ezredet állitottam s vezettem a csatába. Három kastélyom
volt és tizenkét falum. Az mind elveszett; de mi e veszteség mind
az elveszett hazához!</p>
<p>És itt könyes arczát tenyereibe temeté Brazeszky Bogumil, – vagy
kicsoda? s ujjai közül vizsgálá a hölgyek arczán tett hatást.
<span class="pagenum"><a name="Page_63" id=
"Page_63">-63-</a></span></p>
<p>Az kedvezőnek volt nevezhető.</p>
<p>Ennélfogva a bujdosó, most már Bogumil levén, idején találta
széttárni keblét s elszánt hangon igy riadozni fel.</p>
<p>– És most önök kezébe tettem éltemet, urnőim. Csak egy szavuk,
fejem legördül, hatalmukban vagyok.</p>
<p>Missz Natálie sietett a lovagot biztositani, hogy e háznál
bizonyára senki sem fogja e hatalomnak hasznát venni. Keljen fel és
törülje le könyeit, nehogy a cselédek észrevegyenek valamit és
legyen arról meggyőződve, hogy bár ezelőtt egy nehány esztendővel a
házi ur maga is apritotta a feltámadt lengyeleket Halicsban, hanem
azért a házába menekültet, akárki legyen is, ugy fogja védeni, mint
bármely ó-cordovai mór Kalifa spanyol vendégét. Csak arra
vigyázzon, hogy a fővadász előtt ne találjon lengyel szót kiejteni,
mert az tud lengyelül.</p>
<p>– Őrizkedni fogok: mondá Bogumil, a mit annyival könnyebben
megigérhetett, minthogy ő maga egy szót sem tudott lengyelül.</p>
<p>És azután letörülte könyeit s áldani kezdte fönnhangon a sorsot,
mely őt ily védangyalok körébe vezette.</p>
<p>Hanem a védangyalok közt volt egy ártékony angyal is
ránézve.</p>
<p>Eliz kisasszony, ki hamis fejecskéjét gyakran rázogatta az
elmult tragoediai jelenet alatt, <span class="pagenum"><a name=
"Page_64" id="Page_64">-64-</a></span> s mosolyogva folytatá
himzése keresztöltéseit, egy hallgatási percz szünete alatt
alkalmat vett magának e kérdéssel interpellálni a bujdosót:</p>
<p>– De hát a lengyel harczos miért árulkodik a magyarra?</p>
<p>– Ugyan Eliz! Kiálta egyszerre missz Natálie és Hermine az ifju
oppositiótagra. – Hogy lehet oly gyöngédtelen?!</p>
<p>Bogumil tehette volna azt, a mit „más“: hogy a majoritás ily
fényes bizalmi nyilatkozata után, fölöslegesnek tartson minden
további önigazolást; de ő megakarta mutatni, hogy nála a „kék
könyv“ rendben van, s azt minden perczben leteheti a ház
asztalára.</p>
<p>– Csak bevágtam az utját az árulónak. Megtudtam, hogy saját
nyomorú életének megmentéseért engemet akar feláldozni s ha nála
maradok, elárul; mert tessék elhinni, ezek a régi csökönös
táblabirák minden roszra képesek. Ezért megelőztem őt, hogy ha
gonosz szándéku árulkodásával föl akar lépni, önmaga essék a
kelepczébe.</p>
<p>Eliz vállat vonitott, s valami olyan csettenést hallatott
nyelvecskéjével, mint mikor az ember azt akarja valakivel tudatni,
hogy „oh be otromba óriási nagy hazugságot akarsz te most én velem
elhitetni“ a nélkül, hogy tulajdonképen egy mondott szót ejtene ki
ajkán.</p>
<p>Missz Natálie basilisk villámokat lövelt <span class=
"pagenum"><a name="Page_65" id="Page_65">-65-</a></span> a
kétkedőre, Bogumil észrevehette, hogy itt Eliz kisasszonyra
nagyszerü dorgálás várakozik. Nem akarta ez üdvös tanitást
meggátolni. A visszafojtott fájdalom érzetével vevé kalapját s
szemhunyó lemondással rebegé: hogy igen idején látja egyelőre
visszavonulni; sőt, ha azon meggyőződésre jutand, hogy jelenléte
bárkire nézve is a háznál kellemetlenné lett, kötelességének
ismerendi, semmivé lenni, elpárologni.</p>
<p>Azzal kihátrált a szobából s mindjárt futott le az angol kertbe,
a visszatérendő Gyuszit elfogni.</p>
<p>A hátramaradtak közt rögtön kitört a „jegyzék-háboru.“</p>
<p>– Eliz kisasszony, ön egy neveletlen gyermek! tört ki legelébb
is missz Natálie.</p>
<p>– Ugyan miért? kérdé a kis rebellis, bátran fölemelve daczos
fejét.</p>
<p>– Illik-e a vendéget megsérteni.</p>
<p>– Illik-e a házi gazdára árulkodni?</p>
<p>– Azt ön nem képes megitélni. Azt a törvényes férfiak „vétlen
védelemnek“ hiják.</p>
<p>– No, mi kis leánykák meg a nevelőben „csunya árulkodásnak“
szoktuk nevezni. És az olyant kivexáltuk magunk közül.</p>
<p>– Azt elhiszem; arra ön nagyon képes: valakit vexálni,
boszantani. Annak fényes próbáit adja mindennap; de én jobb
szeretném, ha a franczia leczkéit tanulná meg az alatt.
<span class="pagenum"><a name="Page_66" id=
"Page_66">-66-</a></span></p>
<p>– Én meg jobb szeretném, ha épen semmi franczia leczkét sem
kellene tanulnom.</p>
<p>– Oh igen; ön szeretne nem tanulni semmit, hanem csak felnőni
ugy, mint egy kis hamupepejke. Ez minden kis leánynak az ideálja. –
Aschenbrödelnek lenni, aztán gyémántos ruhákba öltözni.</p>
<p>– Mért nem tanitanak arra, a mit szeretnék tanulni? mért nem
adnak magyar nyelvtant? azt tanulnám.</p>
<p>Missz Natálienak minden harasszgombolyag kiesett e szóra az
öléből s szétgurult valamennyi szék alá.</p>
<p>– Hallatlan ez!</p>
<p>– De ugyan már mi volna benne hallatlan? Engem soha sem visznek
Francziaországba, a francziákat sem hozzák ide soha; de magyarokkal
mindennap jövök össze s aztán olyan furcsa, hogy nem tudok velük
beszélni. Azok olyan szépen köszönnek nekem az utczán, s én még
csak el sem tudom fogadni; annyit sem tudok nekik visszamondani,
hogy adjon az Isten hát nekik is egyszer egy „jó napot.“ Aztán
odalenn a kertben a parasztleánykák, mikor gyomlálnak, olyan szép
dalokat énekelnek. Ugy szeretném tudni, hogy miről dalolnak, mert
az valami nagyon szép, valami nagyon bús lehet; aztán a dallam
megragad a fejemben; egész nap azt dúdolom magamban, s a verset nem
tudom hozzá. Pedig olyan szép. <span class="pagenum"><a name=
"Page_67" id="Page_67">-67-</a></span></p>
<p>S azzal elkezdé dúdolni szöveg nélkül a „Télen nyáron pusztán az
én lakásom“ valóban gyönyörü dallamát.</p>
<p>– Eliz kisasszony! parancsolá magas tekintélylyel a Missz:
keljen ön fel a himzéstől s menjen tanulni a <em class=
"gesperrt">grammairet</em>!</p>
<p>Eliz rögtön letett tűt és ollót, elővette a grammairet; leült
egy ablakba s az elmés nyelvtani gyakorlatot az „il“ használata
fölött elkezdé ugyanazon „Télen nyáron“ melodiájára dúdolni:</p>
<p>„Il fais froid. Quelle heure est il? Il est midi!“</p>
<p>– Eliz! rikolta magán kivül missz Natálie. Most már elég! Most
már teljes a mérték! Menjen ön ki rögtön a terembe, egy óráig
büntetésül a zongoránál fog ülni s folyvást „<em class=
"gesperrt">skálát</em>“ fog játszani.</p>
<p>A kis gonosztevő felállt s gonoszul mosolyogva forditá hátra
megalázhatlan fejét.</p>
<p>– A tisztelt haditörvényszék elitélhet; de azért a bujdosót nem
tartom derék embernek!</p>
<p>A gonoszlélek! Tudta, hogy ezért büntetik; tudta, hogy ez fog
fájni legjobban.</p>
<p>S aztán mit tett? Talán meghunyászkodott az itélet kimondása
után? Dehogy. Tessék csak elképzelni! Leült a zongorához, s egy
óráig folyvást verte rajta, – nem a parancsolt hanglépcsőt, – hanem
magát azt a veszedelmes, <span class="pagenum"><a name="Page_68"
id="Page_68">-68-</a></span> betiltott, konfiskált dallamot: „Télen
nyáron pusztán az én lakásom.“</p>
<p>Missz Natálie görcsöket kapott. Talán el is ájul, ha Hermina nem
vigasztalja. Ne ügyeljen a rosz, malitiosus gyermekre; majd
megmondjuk a papának.</p>
<p>– Ah Hermine! zokogá missz Natálie, a nagyobbik kisasszony
nyakába borulva. Ha ön nem volna; ell kellene hagynom ezt a
házat!</p>
<hr class="tb" />
<p>Daczára a hives tavaszelői alkonyatnak, a bujdosó megállta a
lest az angol kert hátulsó ajtajánál, mely a kertek alá vezetett,
tudva, hogy Gyuszinak azon az uton kell visszajönni.</p>
<p>Egy kicsit késett a ficzkó, mert utközben sok veréb volt az
akáczkeritéseken, azokat kellett neki hajigálni; Bogumil
figyelemmel kisérte e kötelességmulasztást már messziről s midőn a
fiu a kertajtóhoz ért, hirtelen eléje dobbant, mint a szakállas
farkas, a ki a kis gyerekeket megeszi.</p>
<p>– Hát te mért nem sietsz jobban?</p>
<p>Gyuszi ijedten kapta le magas tetejü kalapját, mely épen olyan
nagy volt, mint ő maga, mintha azt fejezné ki vele: hogy hiszen itt
az üstököm, czibáld meg; de ne kérdezz.</p>
<p>Bogumil meg is tépászta. Ilyen alkalmat a cselédnép
rendbentartására nem lehet elmulasztani.</p>
<p>– Hát mit izentek vissza, te csavargó? <span class=
"pagenum"><a name="Page_69" id="Page_69">-69-</a></span></p>
<p>A kis talpats elébb fölfelé törülte az orrát, azután messzire
felágaskodva szemöldökeivel, elkezdé mondani, a hogy az uton
kicsinálta szépen.</p>
<p>– Tiszteli a nagyságos ur a nagyságos urat alázatosan, csókolja
a kezeiket, azt izeni, hogy „nix tájts.“</p>
<p>– Mit izen te, semmirevaló? kérdezé Bogumil, jobbról balról
pofonlegyintve a gyereket.</p>
<p>– Azt izeni, hogy visszaküldte a levelet: bömbölt a poronty,
kiejtve kalapjából a levelet.</p>
<p>– Hah! visszaküldi? kiálta homlokon ütve magát Bogumil.</p>
<p>– Az ám, azt izente, hogy nem tud németül. Piszegé Gyuszi,
nagyon örülve rajta, hogy már egyszer magát kezdi ütni az a nagy
ur, nem őtet.</p>
<p>– Hallatlan! Add fel azt a levelet! Csak nem várod, hogy én
hajoljak le érte? pimasz. És most takarodjál; ne merj felőle
senkinek beszélni, hogy hol voltál? mert nyársba huzlak.</p>
<p>Azzal zsebredugva a visszaküldött levelet, rohant fel
Ankerschmidt lovaghoz.</p>
<p>Egyenesen be a szobájába, mint a ki legjáratosabb ottan. A lovag
még délutáni álmát aludta, csak a nagy lármára riadt fel, a mit
Bogumil már az ajtóban elkezdett.</p>
<p>– Hallatlan! Égrekiáltó ez!</p>
<p>– No! Mi szabadult el? Kiálta a lovag, felszökve a pamlagról.
<span class="pagenum"><a name="Page_70" id=
"Page_70">-70-</a></span></p>
<p>– Uram, lovag ur, ez tulmegy minden mértéken. Ez a szemtelenség,
ez az impertinentia.</p>
<p>– No, no, mi az?</p>
<p>– Tessék elképzelni. Az a hetyke faragatlan táblabiró micsoda
kihivó sérelmet követett el méltóságodon, méltóságod házán,
czimerén, családján, méltóságod fényes nagy nevén. Hah! Ez valami
hallatlan. Én bámulni kezdek ezen embernek a bátorságán!</p>
<p>– No de hát mi az? Magyarázza meg ön.</p>
<p>– Tessék, elmondom. Most találkozom véletlenül méltóságodnak
egyik hü apródjával a kis Gyuszival. Feltünt előttem a dühtől
kilelt arcz, melyben az ifjuság daczára a nemes szenvedély ereje
lángolt. Kérdem tőle, mi történt vele. Gondolja el ön! szólt a
derék ifju, egy levelet vittem a kastélyból abba a másik házba a
kurta nemeshez, s az nem fogadta el az általunk küldött levelet,
olvasatlanul visszaküldé.</p>
<p>– Levelet? Innen? Tőlünk? kérdé a lovag elbámulva. Micsoda levél
lehet az?</p>
<p>– Ime itt van. Kezembe adta az apród, hogy hozzam ide.</p>
<p>Ankerschmidt átvevé a levelet s összevont homlokkal nézte rajta
a czimiratot, tompán dörmögve:</p>
<p>– Ez Eliz irása.</p>
<p>Bogumil ugy tett, mint a ki ezt nem sejtette. <span class=
"pagenum"><a name="Page_71" id="Page_71">-71-</a></span></p>
<p>– Tehát annyival nagyobb a sérelem! Egy nő irányában gorombaság.
Garanvölgyi azt izente, hogy nem fogadja el, mert nem tud
németül.</p>
<p>– Az ördögbe! De hát mit irhat az én leányom Garanvölgyinek.
Dörgött morgott a hadastyán, a levelet hol pecsétes hol czimzetes
oldalán nézegetve.</p>
<p>– Kérem alássan, azt meg lehet tudni, szólt Bogumil nagy
készséggel.</p>
<p>– Micsoda? kiálta Ankerschmidt, félrekapva a levelet. Csak nem
képzeli ön, hogy én egy levelet fel fogok törni, a mi nem nekem
szól?</p>
<p>A kalandor kissé le volt forrázva ezzel.</p>
<p>– Nem ugy értettem, kérem alássan, hanem hogy talán a kisasszony
maga…</p>
<p>– Ejh! ön nem ismeri a kisasszonyt, az nem fogja megmondani.
Nekem Garanvölgyivel van dolgom.</p>
<p>– Igaz, igaz! Erősité Bogumil e nézetet, addig ütve a vasat, mig
tüzes; – ez szörnyü megbántás, azt izenni vissza, hogy nem tud
németül.</p>
<p>– És énnekem a mennykőbe is, meg kell tudnom, mi van abban a
levélben, a mit az én leányom ir egy olyan ellenséges táborba.</p>
<p>– Valódi árulás. Ne hijjam ide missz Natáliet. <span class=
"pagenum"><a name="Page_72" id="Page_72">-72-</a></span></p>
<p>– Ne. Maradjon. Majd megtudom én attól, a kinek szól a
levél.</p>
<p>– Hiszen a kisasszony maga is…</p>
<p>– Mondtam már egyszer, hogy az nem. Ha ő nem akarja e levél
tartalmát nekem megmondani, én nem tudom őt kényszeriteni; mert én
gyermeket meg nem ütök; de amattól megtudom; mert az férfi, s ha
meg nem mondja, megverekszik velem!</p>
<p>– Dicső! dicső! Valóban kilátszik a nemes ember és a katona!
Minden iz egy lovag, minden iz egy hős. Engedje meg, méltóságod,
hogy én rohanhassak a vén poltronhoz és számadásra vonhassam e
gyáva megbántásért.</p>
<p>– Micsoda? én helyettem.</p>
<p>– Nem. Mint cartel-vivő. Engedje méltóságod, hogy ez ügyben
segédje legyek.</p>
<p>– Köszönöm. Magam fogok odamenni, szólt a lovag mogorván, s
indult kardját felkötni.</p>
<p>– De tanuk nélkül? Az veszedelmes. Hátha valami insultust
tesznek?</p>
<p>– <em class="gesperrt">Ketten</em> leszünk! szólt a hadastyán,
kardjára ütve. Kérem önt, most menjen fel szobájába, s ne szóljon e
felől senkinek.</p>
<p>Bogumil hajlongott és elhátrált, a folyosón végighaladva kezeit
dörzsölé, s polkalépésben kapkodva lábait szobájáig, egy kicsit
fütyülve is csendesen mellé. A két öreget összeveszitnem már szépen
sikerült. – Jobb lett <span class="pagenum"><a name="Page_73" id=
"Page_73">-73-</a></span> volna ugyan, ha őt küldik kihivó
segédnek; de igy is bizonyos a siker. A táblabiró égető maró
választóviz satyrája, a hadastyán puskapor természete; ha ez a
kettő összeakad, kétségtelen az explosió!</p>
<p>Ezek jól összekerültek.</p>
<p>A hadastyán kardja végig csörtetett a lépcsőkön, a kalandor
polkalépésben szökdelt végig a vendégszobában, kedélyesen
fütyörészve mellé.</p>
<hr class="chap" />
<p><span class="pagenum"><a name="Page_74" id=
"Page_74">-74-</a></span></p>
<h2>IV.<br />
A kik egymást meg akarják enni.</h2>
<p>Garanvölgyi ur Kampós urammal épen a gazdasági számadások
befejezésén fáradozott, midőn Ankerschmidt lovag kardja megcsörrent
az ajtó előtt.</p>
<p>A lovag fejéből az úton kissé kipárolgott a harag; elgondolta
magában, hogy valamennyire cordialis, humoristicus viselet
bevezetésül sokkal inkább illeni fog hozzá, mint egyszerre mindjárt
az öreg ágyukkal rukkolni elő, a miért is a koczogtatásra belülről
hangzó „lehet“ szót arra értve, hogy „herein“, azzal a durczás
tréfával nyitott be az ajtón, hogy: „áh, ön azt mondja „herein“ és
mégis azt állitja, hogy nem tud németül.“</p>
<p>Ekkor álltak először egymással szemtül szembe.</p>
<p>– Nem, uram, szólt Garanvölgyi; én azt mondtam, hogy
„lehet.“</p>
<p>– Ah. Tehát miért nem a régi magyar szokás szerint: „szabad.“
Lássa ön, én ismerem a magyart, én nem tagadom el.</p>
<p>– Hja uram, e szót „szabad“ én politziaellenes <span class=
"pagenum"><a name="Page_75" id="Page_75">-75-</a></span> dolognak
tartom emlegetni. Most csak „lehet“, de nem „szabad.“ Tessék helyet
foglalni. Minek köszönjem e szerencsét?</p>
<p>– Ön tudja azt jól; ön engemet megbántott.</p>
<p>– Az nem lehet, álmodni sem szoktam méltóságodról soha. Senkit
sem bántok meg. Mindig a zsebemben van az osztrák
büntetőtörvénykönyv, soha sem teszek semmit, a mig meg nem nézem,
hogy nincs-e az valamely paragrafus által tiltva.</p>
<p>– De ön egy levelet, a mi házamtól jött önhöz, visszautasitott
olvasatlanul, azzal az izenettel, hogy nem tud németül.</p>
<p>– E vétség ellen nincsen paragrafus a büntető törvénykönyvben,
ha csak utólagosan nem fog helyrepótoltatni a Reichsgesetzblatt
valamelyik későbbi számában, az eddigiekben tudom, hogy nincs, mert
azokat tanulmányoztam.</p>
<p>Ankerschmidtnek megint kezdett már a fejébe tódulni a vér.</p>
<p>– De uram, ön maga is katona volt, s mint tudom, jó katona; ön
tudni fogja, hogy vannak sérelmek, miket semmi törvényszék nem
orvosolhat, de a miket férfi férfival egyedül szokott
elintézni.</p>
<p>– Tudom, lovag ur, de azt is tudom, hogy kivételes törvények
mivel biztatják azt, a ki fegyvert vesz a kezébe, mikor engedelme
nincs rá: és én engedelemnélküli engedelmes alattvaló vagyok.
<span class="pagenum"><a name="Page_76" id=
"Page_76">-76-</a></span></p>
<p>Ankerschmidtnek egy egész bataillon ördögöt kellett
visszatartóztatni a rohamtól ez ingerkedésre. Csak az hüsitette a
vérét, hogy ennek a táblabirónak azokhoz a sarcasmusokhoz olyan
szelid, nyugodt apostoli fehér szakállu ábrázatja volt.</p>
<p>– No, hanem hát tegyünk félre minden tréfát; folytatá
Garanvölgyi; mondja meg nagyon tisztelt uram, miben és mi által
találja magát megsértve részemről?</p>
<p>– Igen. Ön uram ma egy levelet kapott, melyet házamtól való
cseléd hozott ide.</p>
<p>– Kaptam. Nem tudtam, hogy cseléd; azt gondoltam szolgabiró,
mert olyan magas tetejü kalapja volt. Különben nyájasabb lettem
volna hozzá.</p>
<p>– Ön e levelet fel sem bontotta; meg sem nézte, kitől jön? hanem
feltöretlen visszaküldte azzal az izenettel, hogy nem tud
németül.</p>
<p>Ankerschmidt e szavaknál élesen szemügyre vette Garanvölgyi
arczát: mit felelhet erre?</p>
<p>Az pedig egy quekkerhez illő szelidséggel felelt:</p>
<p>– Mert valóban nem tudok.</p>
<p>– Ah pah! Ezt higyje az ördög. Ön előkelő ur; szülői bizonyosan
jó nevelésben részeltették; lehetetlen, hogy nyelvekre ne
tanittatták volna.</p>
<p>– Óh igen is, tudtam <em class="gesperrt">valaha</em>. Sőt igen
<span class="pagenum"><a name="Page_77" id=
"Page_77">-77-</a></span> nagyrabecsült volt előttem a német
tudomány és litteratura; egy időben egészen au courant tartottam
magamat benne; még azt is meg tudtam mondani, melyik szakma micsoda
uj tehetségekkel szaporodott a német irodalomban: hanem már –
elfelejtettem.</p>
<p>– Ah uram, ez nagyon erős! Kiálta Ankerschmidt, kardjával nagyot
ütve maga elé; ilyen feleleteket adogasson ön másnak, ne nekem. Én
nem ilyen humoristicus válaszokért jöttem.</p>
<p>– Humoristicusnak találja ön?</p>
<p>– Hogy az ördögbe ne? Azt mondani, hogy az ember elfelejtett –
ilyesmit.</p>
<p>Garanvölgyi nagyot sohajtott s közelebb huzódott a lovaghoz.</p>
<p>– Nagyságos és vitézlő uram; igen-igen nagy dolgokat el tud az
ember felejteni, – ha akar. Valaha e megyének választott
kormányzója voltam huszonnégy éven át, minden három évben ujra
megválasztva, s osztottam igazságot ismerős törvények szerint,
tartottam rendet jó sikerrel; védelmeztem szóval, tettel, a mi az
országnak becses volt. Ez elmult. Az első évben sokszor jött,
mintha álmodnám, hogy be kell mennem a székvárosba, közgyülés lesz;
nagy tárgyak fordulnak elő. Ejh, balgaság; vége van már. El „kell“
felejteni! És én el „tudtam“ felejteni. Valaha gazdag ember voltam;
ha szüksége volt a népnek, mindig kenyeret <span class=
"pagenum"><a name="Page_78" id="Page_78">-78-</a></span> talált
nálam. Ennek is vége. Sokáig ugy tetszett, mikor rongyos embereket
láttam ablakom alatt köszöngetni, hogy megyek megkérdeni, miért
olyan szomoruak? Ejh, balga képzelet. Nálam sem ugy van, mint
régen. El kell már azt felejteni: és én el tudtam felejteni. Voltak
rokonaim, a kiket jótéteményekkel halmoztam el: megcsaltak,
kivertek őseim örökéből; és én el tudtam vesztett jótetteimet
felejteni. Volt egy öcsém, egy kedves gyermekem: megholt
leány-testvérem egyetlen fia, kit bölcsős korától neveltem; valóban
az volt nekem, a mi egy fiu az apjának: jó szivü, derék, bátor és
eszes, büszkeségem, gyámolom; öregségem vigasztalása. Nem, az nem
csalt meg, hanem K..steinban ül, tizenkét évre elitélve. Ha velem
marad, ha együtt jár velem; most ő is szabad; de mert másfelé
bocsátám: ő bünhödik, ifjusága éveit négy fal között fonnyasztva
el; mig én megmenekültem; és énnekem ugy tetszett sokáig, mintha
mindennap várnám hazajöttét, mintha már szobájában volna, mintha
ismerős hangját hallanám, mintha lépteire ismernék a folyosón;
mintha használna az valamit, ha midőn róla álmodom, s megfogom a
kezét és azt mondom: már most itt maradsz! hogy majd akkor ébren is
itt fogom találni! Ez a hallucinatio tartott legtovább: de el
kellett felejteni, mert bolondság az; nem élek én addig, hogy őt
lássam; és én el tudtam e bánatot <span class="pagenum"><a name=
"Page_79" id="Page_79">-79-</a></span> felejteni. Uram, én
elfelejtettem a mit veszték, el a mit szenvedtem, el a mit
reménylettem; elfeledtem népem bukását, elfelejtettem szégyenemet,
dicsőségemet; hogy ne tudtam volna hát elfelejteni azt; a miről nem
gondolkozom.</p>
<p>Ankerschmidt nem vette észre a sophismát, mely az antecedens és
consequens összeállitásából támad; nála csak az ragadt meg, hogy
ellenfelének egy kedves gyermeke van, a ki börtönben bünhödik; itt
érzé, hogy szemei nedvesülnek.</p>
<p>Most már sokkal csöndesebb hangon beszélt a táblabiróhoz.</p>
<p>– Távol legyen tőlem, hogy én önhöz insultátiókat tenni jöttem
volna; e lépésre az kényszeritett, hogy e levél boritékczimén, mely
önhöz van intézve, egyik leányom kéziratát ismertem meg. Ön, uram,
természetesnek fogja találni, hogy nekem, mint apának, kötelességem
megtudni azt, hogy gyermekeim, előttem ismeretlen emberekkel mit
leveleznek? Az hozzám nem illik, hogy e levelet magam bontsam fel,
mert nem nekem szól. Azért visszahoztam ezt önhöz, hogy bontsa fel
ön, s ha maga nem érti azt, mit szavára el kell már most hinnem,
van tisztviselője, a ki tud németül, olvastassa el azzal, s ha
lehet, ismertesse meg velem annak tartalmát.</p>
<p>– Jól van, szólt Garanvölgyi, átvéve a <span class=
"pagenum"><a name="Page_80" id="Page_80">-80-</a></span> levelet s
kivéve azt boritékjából, odainté Kampóst, hogy olvassa el annak
tartalmát.</p>
<p>Kampós pedig igazán nagyon keveset tudott németül.</p>
<p>De már most mit csináljon? Ha ő is azt mondja, a mit a földesur
mondott, a katona ur azt gondolja, hogy tréfálni akar vele s még
megagyalja. A mi szabad a földes urnak, nem szabad a kasznárnak.
Már csak rá kellett szánnia magát, hogy keresztül ötöl-hataljon a
levélen.</p>
<p>Szerencsére a kisasszonynak olyan finom szép irása volt, mint a
metszés. Kampós ur nem is csinált egyéb hibát a felolvasásban, mint
hogy a „<img src="images/FrakturV.png" alt="V" />“-t mindenütt
„<img src="images/FrakturW.png" alt="W" title="W" />“-nek olvasta,
ugy kell neki! miért nem irják „f“-fel?</p>
<p>Ankerschmidt látva, hogy igazán nehezen megy neki a forditás,
minden tételt maga utána mondott magyarul. A hol Kampós uramról
saját magáról kezdett szó lenni, az majd a torkán akadt a jámbor
férfiunak; háromféle szint is váltott s mikor elhagyta, ugy
tetszett neki, mintha székek, pamlagok s a két földesur is a
pamlagon tánczolni kezdenének csendesen.</p>
<p>Garanvölgyi visszatette a levelet boritékjába.</p>
<p>– Megengedi uram, hogy megtartsam e levelet?</p>
<p>Ankerschmidt némán inte fejével s csak hosszu bajuszát
morzsolgatta végig, szemöldeit <span class="pagenum"><a name=
"Page_81" id="Page_81">-81-</a></span> komolyan leránczolva. Végre,
hirtelen odafordulva Garanvölgyihez, kérdezé:</p>
<p>– Ez bolond dolog ugyebár? uram.</p>
<p>Garanvölgyi csendesen mosolygott.</p>
<p>– Dehogy bolond. Nincs ebben semmi rosz. Én igen köszönöm a
drága kisasszonynak szives figyelmeztetését; jó szivéről
tanuskodik, de én nekem, ugysegéljen, a szivemet kivéve, semmim, a
mit titokban tartsak. És ezzel be volna fejezve e kritikus
kérdés?</p>
<p>– Ugy látszik. Én mégis nagyon szeretem, hogy ezt megtudtam, ön
nem fog érte indiscrétnek tartani; remélem.</p>
<p>– Én pedig viszont remélem, hogy derék pártfogónémra nézve ez
nem leend semmi következménynyel.</p>
<p>– Az már az én dolgom: szólt Ankerschmidt komoran helyéről
fölkelve. Családom körében szigoru vagyok. Katonaságnál tanultam,
hogy a feljebbvalónak az alattvaló szót fogadjon.</p>
<p>– Igaz. Helyeslé Garanvölgyi. Csak az az egy alkalmatlan a házi
fegyelemtartásban: hogy ott többnyire a nők a vezérek, a férfiak a
közkatonák.</p>
<p>Ankerschmidt jónak látta takarodót fuvatni. Sietett már
haza.</p>
<p>A tornáczig elkisérte őt Garanvölgyi; ott Kampósnak hagyta meg,
hogy kisérje tovább <span class="pagenum"><a name="Page_82" id=
"Page_82">-82-</a></span> a nagyságos urat, mert ő nem hagyja el a
házát.</p>
<p>– Még mindig fogadása tiltja? kérdé Ankerschmidt.</p>
<p>– Nem annyira, mint a csuz a félfejemben.</p>
<p>Azzal elváltak egymástól. A következő perczben mind a kettőnek
egyszerre egy gondolatja támadt: az, hogy – tán lehetett volna az
elváláskor kezet is szoritani. Már késő. Miért nem nyujtotta azt
elébb a <em class="gesperrt">másik</em>?</p>
<p>Mi előtt azonban Ankerschmidt a tornáczból a pitvarba léphetett
volna, a kiséretéül rendelt Kampós hirtelen utját állta oly
sietséggel, hogy a lovag már egyelőre azt képzelte, hogy valami
merényletet tervez ellene.</p>
<p>– Nagyságos uram; kérem csak egy pillanatra. Ne menjen még el.
Tessék kihallgatni engem.</p>
<p>– Nos? kérdé Ankerschmidt szörnyen szemmeresztve.</p>
<p>– Rettenetes dolog az, a hogy el vagyok árulva. Ne tessék hinni.
A tekintetes ur nem tud semmiről semmit. Egyedül én vagyok a
vétkes; neki semmiről sincsen tudomása.</p>
<p>– Hogyan? szólt a lovag elkomorodva. Tehát mégis volna benne
valami?</p>
<p>– Én nem bánom, ha kerékbe törnek is; tudom, hogy az az áruló
majd másutt is elfogja mondani. Azért magam jelentem fel magamat,
<span class="pagenum"><a name="Page_83" id=
"Page_83">-83-</a></span> nehogy a tekintetes urnak, az én jó
uramnak, legyen valami baja miatta. Persze az a hamis ember tudja
jól, mert előtte rejtettem a prés-házban az ászok alá.</p>
<p>– Mit? kérdé Ankerschmidt, nagy aggódással?</p>
<p>– Már, ha fejemet veszik is, mi haszna tagadnám. Megvallom.</p>
<p>– Talán csak nem?…</p>
<p>– Igen is, ugy van; – egy csomó „Marczius 15-két“.</p>
<p>– Mi az ördög az?</p>
<p>– Negyvennyolczadiki ujság.</p>
<p>– Semmi más? Hát vegye ön ki az ászok alól, mert ott
elrohad.</p>
<p>– S nem lenne érte semmi bántásom?</p>
<p>– Bánja is valaki az ujságokat. Tegye ön a könyvtárába, senki
sem fog érte jönni.</p>
<p>– Hm. Ejnye. Ezt nem gondoltam hanem még azután kérem alássan,
más is van ám.</p>
<p>– A patvart! még más is?</p>
<p>– A miről az a levél beszél.</p>
<p>– Tán fegyverek?</p>
<p>– Igen is, bizony. A kolna padlásán.</p>
<p>– No, a menykőbe, ez rosz. Ön fegyvereket rejteget? Mi
czélra?</p>
<p>– Tudom, hogy végem van: de kimondom. Jobb, ha előre megmondom.
Valaha egy szép dupla puskát kaptam a tekintetes urtól, igen becses
ajándék; épen azért adom fel magamat, <span class=
"pagenum"><a name="Page_84" id="Page_84">-84-</a></span> nehogy a
tekintetes urra fogják, ha megtalálják, mert az ő neve van bele
vésve. Azt nem akartam beadni, mert igen jól hord, aztán
remélettem, hogy valaha mégis csak lehet majd vadászni.</p>
<p>– Vadászfegyver? Hát még mi?</p>
<p>– Hát, még, – még. Már csak elmondok mindent: meg egy
lőporszaru.</p>
<p>Ankerschmidt roppantul elkaczagta magát. Azt várta, legalább is
egy ágyu fog előkerülni.</p>
<p>– No hát, szólt vállára verve a töredelmes bujtogatónak,
minthogy ön olyan szenvedélyes vadász, hát menjen ki a kolnába,
hozza haza a duplát; mire hazaér, én küldök önnek egy
fegyverengedélyt, nálam van egy pár, hivatalnokaim számára kiadva;
egyet önnek engedek, s mikor lejár, eszközlök önnek ujra. Hát sok
nyulat lőjjön aztán.</p>
<p>Kampós uram azt sem tudta, hogy ébren van-e, vagy álmodik? Hogy
ő még egyszer valaha vállára akaszthassa a puskáját s ugy mehessen
végig az ugaron fényes nappal, azt ő ugyan egyhamar még álmodni sem
merte. Nem is messze kisérte ő aztán a lovagot, hanem a mint jó
éjszakát kivánhatott neki, vette az utját a kolna felé, s ha látott
valaki embert, a ki egy helyett kettőt lép, az ő volt.</p>
<p>Várhatta őt Garanvölgyi vissza! Mikor alig vett lélekzetet
addig, mig a kolna tetejére <span class="pagenum"><a name="Page_85"
id="Page_85">-85-</a></span> fel nem mászott, ott nyaktörő
gymnasticaval fel nem huzta magát az elhagyott pálinkafőző
kéményéig s abba lenyulva, elő nem huzá a százféle ruhába pólált
drága kincset, melylyel aztán örömében le is gurult a háztetőről;
szerencséjére egy venyige rakásra esett, csak az orrát törte be.
Bánja a patvar, csakhogy a puskának nem esett baja. Az megmaradt a
maga épségében, még rozsdafolt sincs rajta, azt Kampós uram
összevissza törülgette kabátja szélével, sárkányát megpróbálgatá,
arczához fektette, ha ismerik-e még egymást, sőt végre még meg is
csókolgatá, s azután vállára akasztotta, s csipőjére tett kézzel
ment vissza a faluba. Szentül azt hitte, hogy ő most két lábbal
magasabb, mint tegnap volt.</p>
<p>Garanvölgyinek e napra be kellett azzal érni, hogy midőn elment
Kampós uram ablaka előtt, nagy diadallal mutatá fel a puskát. Ádám
ur láthatta a ragyogó arczból, hogy ezzel ma nem beszélhet
senki.</p>
<p>A kis férfiu egyenesen haza ment, nőtlen férfi volt; nem volt
kinek elmondania örömét. A cselédektől elég volt, ha bámulhatták, s
bejelenthették, hogy a másik uraság inasa egy bepecsételt levelet
hozott számára. Tudta már, hogy mi van abban? Bevonult szobájába.
Ez őzbőr a falon még most is ott volt felakasztva az üresen álló
szeggel, melyen máskor a puska szokott állni. Csak egy gyászos
<span class="pagenum"><a name="Page_86" id=
"Page_86">-86-</a></span> furkósbot volt az ágy mellé támasztva,
mint egyedüli fegyverzet. Most tehát ujra felakasztá régi helyére a
becses utitársat; elválhatlan jó barátját minden kerülésben, a kit
még akkor sem dobott el, mikor Kassától Miskolczig riasztotta a
svalizsér; s ott gyönyörködött benne sok ideig.</p>
<p>Mikor aztán kissé kezdtek elülni öröme jó kedvü verebei;
lassankint felfelriadt benne a veszekedés nagymérgü kakasa. Az
áruló jutogatott eszébe.</p>
<p>Micsoda utálatos háládatlan ember volt ez!</p>
<p>S még ő utoljára is eltette emlékül a jó ötforintos kalapjával
kicserélt kalábriaiját.</p>
<p>Gyere elő kalábriai!</p>
<p>Kikereste azt most szekrénye titkos rejtekéből s letette maga
elé az asztalra s levetve felső öltönyét, felgyürve ingujjait,
tartott hozzá ilyen szép beszédet.</p>
<p>– Hát te áruló gézengúz: Hát te kiforditott lelkü országkerülő.
Igy mentél te árulkodni az ellen a ki téged táplált, rejtegetett,
felruházott. Te háládatlan, utálatos pöfeteg! Engem akartál te
elúsztatni ugy-e? De nem kaptál „piros csizmát“ érte! Látod,
gyalázatos. Azért is ott van a puska! Roszat akartál tenni s jó
lett belőle. Látod ugy-e, te ma itt, holnap ott csaló. Megakartál
rontani ugy-e, de emberedre akadtál Isten nélkül való; azt
mondhatom. <span class="pagenum"><a name="Page_87" id=
"Page_87">-87-</a></span></p>
<p>És itt neki esett ököllel a kalapnak, elkezdé azt kegyetlenül
dögönyözni; s miután laposra verte, két markával minden
elképzelhető alakba összegyurta, végtére pedig földhöz vágta s
sarkaival meggázolá.</p>
<p>– Nesze! Nesze még ez is! Ez is a tied! Nesze istentelen. Piff,
puff. Igy ni!</p>
<p>Csakhogy kitölthette rajta a boszuját kedve szerint.</p>
<p>A cselédek azt hitték odakünn, hogy Kampós uram valakinek
kigázolja a lelkét most, s mikor már nagy volt a küzdelmi zaj,
benyitottak az ajtaján, hogy elválaszszák a küzdőket egymástól.</p>
<p>Kampós uram meg nem zavarodva emelé fel a szétgyurt kalapot s
kielégitett vendetta önérzetével nyujtá azt át a vas villahordozó
hetesnek.</p>
<p>– Itt van! – megdöglött már. – Vigyétek; – szurjátok fel egy
póznára; – tegyétek ki a borsóföldre – madárijesztőnek!</p>
<p>Azzal letörlé izzadt homlokáról a veritéket, nagyot fujt, s
ingujjait ismét legyürve, felölté kabátját és megnyugodott.</p>
<hr class="tb" />
<p>Ankerschmidt lovag pedig az alatt otthon tartá a kegyetlen
autodafét. A szigoru családi haditörvényszéket, melynek, mint
fentebb is érintve volt, csak egy paragrafusa van: az egyik
parancsol, a másik engedelmeskedik. <span class="pagenum"><a name=
"Page_88" id="Page_88">-88-</a></span></p>
<p>Eliz kisasszony idézve volt a haditörvényszék elé a lovag ur
magány szobájába.</p>
<p>Rettenetes itélő terem az; kegyetlen elnök, hidegvérü ülnökök,
megvesztegethetlen közvádló és hidegvérü végrehajtó biróság; mindez
egy személyben Ankerschmidt lovag maga.</p>
<p>Nagyobb ünnepélyesség okáért négy gyertyát gyujtott meg
asztalán, s az ott közszemlére kitett halálfőt különösen előtérbe
állitotta. – Két pisztoly is volt az asztalra téve, s kardja még
folyvást oldalára volt kötve. Nagy léptekkel járt fel s alá: erősen
kigondolta, hogy mit fog elmondani neki.</p>
<p>Eliz benyitott az ajtón; s tánczolva, szökelve sietett atyja
elé.</p>
<p>– Eliz kisasszony! dörgé a lovag: – maradjon ott, a hol áll. Le
a kézzel! Ma nem tréfálunk.</p>
<p>Azzal ő maga leült az asztal mellé.</p>
<p>– Ön – birája előtt áll!</p>
<p>Eliz kisasszony kecses pukkerlivel jelezé, hogy érti.</p>
<p>– Ne mosolyogjon! Ezer villám. Ez nem tréfadolog. Tudja-e ön,
honnan jövök én most?</p>
<p>– Vallja meg!</p>
<p>– Mennykőt! Még én valljak neki? Én Garanvölgyi ur házánál
valék. Tudja-e ön miért?</p>
<p>– Hát hiszen szabad volt papának odamenni. <span class=
"pagenum"><a name="Page_89" id="Page_89">-89-</a></span></p>
<p>– Nekem igen is. Ki mondja azt, hogy nem? De miért mentem oda?
Mert ön levelet küldött neki.</p>
<p>– Hát ezt már ki árulta el? Óh az az ostoba Gyuszi. Mindjárt
megyek, megránczigálom a fülét.</p>
<p>– Itt marad ön! Mit irt ön abban a levélben?</p>
<p>Eliz egyet vonitott gömbölyü vállacskáján.</p>
<p>– Hát mit irtam? Tudattam vele, hogy vigyázzon magára, mert
árulkodnak ellene, s ha valami rejtegetni valója van, jobban dugja
el.</p>
<p>– Lánczos mennykő! De hisz ez árulás! Ön családi titkokat árult
el!</p>
<p>– Ezek az ő titkai, nem a mieink.</p>
<p>– Csitt! Egy szót se többet.</p>
<p>– Hát ne kérdezz tőlem többet.</p>
<p>– Hallgatás! Kiálta Ankerschmidt lovag, nagyot ütve öklével az
asztalra. Teringettét! Megfogom én mutatni, hogy idehaza én
parancsolok.</p>
<p>És e szavaknál baljóslatu mozdulatot tett kezével a drótcsövü
pisztolyok felé.</p>
<p>S csakugyan megérte azt a diadalt, hogy négy másodperczig oly
mély hallgatást idézett elő, melyben a légydongás is hallható
volt.</p>
<p>Eliz négy másodperczre megszünt mosolyogni, fejét illegetni és
fecsegni, s e négy percznyi komoly hallgatás alatt olyan szép
<span class="pagenum"><a name="Page_90" id=
"Page_90">-90-</a></span> volt; összevont szája oly parányi,
bámulón felnyilt szemei oly nagyok, oly ragyogók.</p>
<p>Ez ünnepélyes csend alatt Ankerschmidt felállt helyéről nagy
elszántsággal és hideg vérrel: szigoru márvány arczczal tekintve le
Elizre.</p>
<p>– Hát – roszul tettem? rebegé kétkedve a leányka.</p>
<p>– Csitt! – Eliz kisasszony. Ön főbenjáró bűnt követett el. Ön
belső titkokat árult el az ellenséges tábor előtt; ha ön katonám
volna, én önt e vétségeért főbelövetném.</p>
<p>– És minthogy leányod vagyok, tehát – megcsókolsz érte! vágott
bele nevetve a pajkos gyermek s a másik perczben már ott csüngött a
kérlelhetlen biró nyakán. Ki szitkozódott, morgolódott, hanem
utoljára is azon vette észre, hogy keblére ölelve tartja az
elitélendő gonosztevőt, s megcsókolgatva két piros orczáját, azzal
az intéssel bocsátja el, hogy csak „máskor is“ legyen mindig
jó.</p>
<hr class="chap" />
<p><span class="pagenum"><a name="Page_91" id=
"Page_91">-91-</a></span></p>
<h2>V.<br />
Hogy jut az ember a legelső kanászkalaphoz?</h2>
<p>„Nem adnám száz forintért, hogy semmim sincs;“</p>
<p>Ugyan ki találta volna ki ezt a paradox mondást, ha nem magyar
ember?</p>
<p>Pedig igaza van.</p>
<p>Neki nincsenek gyárai, mik egy amerikai háboru által gyapot
nélkül hagyassanak, neki nincsen kereskedése, a mit a
világesemények tönkre juttassanak; neki nincsenek féltett
üzlet-papirjai, a mikért a tuileriák ujévi köszöntőit, s a londoni
börzetelegrammokat remegéssel várja; neki minden gazdagsága az
istenadta föld.</p>
<p>Az igaz, hogy biz ezzel igen „földhözragadt“ ur az ember, de
egyébhez azután nincs is nagyon ragadva. És végtére, ha az egész
esztendei aratást mind elvesztette is, ha ugy maradt is, mint a
fárul leesett veréb; másik esztendőben megint csak kikel az uj
vetés: s ha egy évben mosolyog az ég a földmüvesre. <span class=
"pagenum"><a name="Page_92" id="Page_92">-92-</a></span> jó termés
van, kiheveri a multak veszteségeit s megint csak ott van, a hol
volt.</p>
<p>Egy ilyen mennyei mosolygás alatt ért esztendő volt az 185*-iki,
a gabona szépen igért, a repcze is jól beütött; ez a megforditott
uzsorása a magyar embernek, a ki ezeres kamatot fizet a
kölcsönadott tőkétől.</p>
<p>Hozzá még az a szerencse, hogy épen ez idő tájon a világ nagy
urai jónak találták egymás mulattatására egy kis szomorujátékot
rendezni, a mi a termények árát fölrugatta.</p>
<p>– No, ha a repczét hiba nélkül betakarithatjuk, akkor megint „eb
ura a fakó!“ Nem lát bennünket több hitelező.</p>
<p>E szókkal vigasztalá meg Garanvölgyit Kampós uram, egy nyári
délután izzadtan térve meg a rétről; hol épen a széna-gyüjtést
végezteté, a miután rohamlépésben következik a
repcze-takaritás.</p>
<p>– Mennyire számithatunk? Kérdezé Garanvölgyi.</p>
<p>– Lesz a vagy tizezer mérőcske. Vendelin pátronus két akkora
táblán, nem hiszem, hogy nyolczezeret arasson. (Vendelin
pátronusnak hitta Kampós Ankerschmidt morva jószágigazgatóját.)</p>
<p>– Miért?</p>
<p>– Mert nem hallgatott rám, mikor mondtam neki, hogy vesse el
jókor a repczét. Azt mondta, hogy azt jobban tudja ő, mert könyvből
<span class="pagenum"><a name="Page_93" id=
"Page_93">-93-</a></span> olvasta. Aztán szakkermentirozott, mikor
látta, hogy a földi bolha mind neki esik a vetésnek. Hahaha!
Valahányszor összejött velem, mindig szidott, hogy tudok valami
babonát, a mivel elküldöm a magunk vetéséről a férgeket s az
övékére utasitom. Mondtam neki, hogy ő meg küldje őket mi hozzánk
vissza. A féreg persze mindig a fiatalabb vetést keresi.</p>
<p>– Hát hogy lehet ennek örülni?</p>
<p>– Mikor olyan nagyra van a maga tudományával! Mindent jobban tud
ő. Majd ő mutatja már meg, hogyan kell aranyat csinálni?</p>
<p>– Hanem hát csak intézkedni kell, hogy a dolog idejére minden
rendében legyen.</p>
<p>– El van az már végezve, tessék megnyugodni felőle. Ma este
beszélek a tiszteletessel, hogy a jövő vasárnap egy kis napfényért
imádkozzék; s holnap paszulyt főzetek, hogy kiürüljön a tál.</p>
<p>(Elárultam, hogy a magyar ember oly tudatlan és babonás, hogy
mikor kedvencz étele van az asztalon, azzal az indokolással szokta
magát és vendégét rábiztatni a fogyasztásra, hogy „ha üres lesz a
tál, holnap szép idő lesz.“ Adatok barbár létünkhöz).</p>
<p>A kik valaha gazdaságot láttak, tudják, micsoda mozgalmas
időszak az a <em class="gesperrt">takaritás</em>, cseléd és gazda
korán kel, későn fekszik; napszámost, részredolgozót nagyon
megbecsülnek; <span class="pagenum"><a name="Page_94" id=
"Page_94">-94-</a></span> konyhában üstökben fő a drága étel, a mit
pontosan kivisznek utánuk déli harangszóra; ember és állat izzad és
siet; kasznár, tisztartó alig ér rá pipára gyujtani.</p>
<p>Nem igy van ám az a miveltebb világban.</p>
<p>A hol sok az ember; válogatni lehet a munkásban öt garasért;
aztán vannak arató, cséplő, szénagyüjtő gépek. Három négy ember egy
nap alatt levágja, behordja, kicsépli, fel is méri, a mivel az
óhitü táblabiró egy hétig tábor-sokaság mellett birkózik; még sem
éri végét.</p>
<p>Például Ankerschmidt lovag gazdasága mindjárt oly remekül van
berendezve, hogy az egészen függetlenné van téve a
népszokásoktól.</p>
<p>Maxenpfutsch Vendelin, a lovag jószágának igazgatója, igen tudós
férfiu volt. Ankerschmidt pénztára pedig győzte a tudományos
kisérleteket.</p>
<p>Mikor Kampós uramnak legjobban izzadt az üstöke, az inspector ur
porczellán pipáját akkor próbálta ki legkényelmesebben verandája
alatt ülve, s szürcsölgetve mindennapi theáját. Kövér vizslája a
pad alatt hevert, kiöltött nyelvvel lihegve; a puska a szegletbe
volt vetve; meleg idő ez nagyon – fürjezni. Egyéb dolog meg
nincs.</p>
<p>Egy öreg paraszt jön be az udvarra, s kérdezősködik a legalsóbb
cselédtől, hogy <span class="pagenum"><a name="Page_95" id=
"Page_95">-95-</a></span> merre van az inspector ur. Az mutatja
neki, hogy ott ül a hüssön s theát iszik.</p>
<p>A vadember szépen leteszi a kalapját a nyitott veranda
lépcsőjére s beköszönt egy jó szivü „adjon Istennel“ az inspector
urhoz. Talán bizony beteg? hogy herbatét iszik, jó is biz az, mikor
az embernek hasrágása van, kivált – a friss bodza.</p>
<p>– No, mit akar kend? mondja röviden! riad rá az inspector.</p>
<p>Persze, mintha az nem sorjában jönne.</p>
<p>– Hát nemzetes uram. Én, meg a pajtásaim innen a szomszédból
valók vagyoonk; innen a palóczságból: de mi nem vagyoonk palóczok,
mert mi kálvinyisták vagyoonk, csak egynehányan vagyoonk pápisták,
a többiek lutyéránosok.</p>
<p>– Hát mi nekem ezzel a bajom? kérdi erre bámulva az
inspector.</p>
<p>A jámbor vállat vonit.</p>
<p>– Nem tudom biz én? Nem vagyok én tilógus. Tán a nehézség
töri?</p>
<p>– Mit akar kend? rivall rá az inspector.</p>
<p>A vadember nem hagyja magát kihozatni a sodrából s csak
folytatja szépen.</p>
<p>– Hát hogy épen tizennyolczan volnánk, aztán huszonkét lóval
volnánk, aztán mindenikőnknek van magának kaszája is, vellája is,
meg gerebléje is.</p>
<p>– De hát az ördögbe is, mi közöm nekem <span class=
"pagenum"><a name="Page_96" id="Page_96">-96-</a></span> ahoz, hogy
kentek hányan vannak lovastul, s mijük van?</p>
<p>– No, mert csak azért, hogy hetfőre verradóra, ha Isten
megéltet, lekaszálnók a tekintetes Garanvölgyi uram ő kegyelme
repczeejét, szombatyig be is hordhassuk, ki is csépelhessük. Azután
másik hetfőhöz egy hétre kezdünk csak az árpához, azután a buzához,
hát közbe maradjon egy egeesz hét, a mikor csak a fogunkat
piszkálnók.</p>
<p>– Hát piszkálják kentek; Bánom is én.</p>
<p>– Mondok, hogy Garanvölgyi tekintetes urnak a repczeje jobban
meg volna érve, mint a tekintetes Akkorsincs uré, annak a
kaszállása egy héttel utóbbat következhetnék.</p>
<p>– Nos aztán?</p>
<p>– Hát mivelhogy már a Garanvölgyi tekintetes ur aratóját
felvállaltuk, hát egy izzadtsággal majd a tekintetes Akkorsincs
urét is letakaritanók.</p>
<p>– Hát napszámot keresnek?</p>
<p>– No már – kit igy, kit ugy. Széna repcze napszám; rozs, buza
arató-rész; a napszám ötven garas, egy meszely pálinka, két itcze
bor minden fejre, reggel szalonna, kenyér; délben főtthus meg
galuska, vagy tokány; este kétféle, az egyik hus, ozsonnára füstölt
hus, vagy aludttej; a kalapoonk mellé egy csinyált virág; a mi meg
rész, hát az minden kilenczedik mérő a garmadából a mienk.
<span class="pagenum"><a name="Page_97" id=
"Page_97">-97-</a></span></p>
<p>Maxenpfutsch Vendelnek kialudt a tüz a pipájában e hallatlan
beszédre! Ez a kópé, ugy látszik, hogy őt bolonddá akarja
tartani.</p>
<p>Amaz pedig még folytatta volna a szövetség praeliminariáit! de
inspector uram nem vette tovább tréfára a dolgot, hanem felugrott a
padról, odaugrott az alkudozó félhez, megkapta a mándli gallérját,
s egyet pöndöritett rajta.</p>
<p>– Eltakarodol innen, semmirevaló betyár. Azt gondolod, bolonddal
van dolgod! Majd adok én neked háromszor ebédet egy nap, csak még
egyszer ide gyere.</p>
<p>Azzal ellökdöste onnan; a kalapját is utána dobta.</p>
<p>A vadember pedig ment szép phlegmával.</p>
<p>– Jól van, jól no. Megyek én magamtoól is, csak azt mondják,
hogy nem kell. Elmegyek én. Azért nem kell az embernek az apja
lelkét szidni! Csendes jojczakát kivánok.</p>
<p>– Ha még egyszer ez a szemtelen ember ide vetődik, ki kell dobni
a kapun! parancsolá az inspector a cselédeknek. Ilyeneket merni
nekem magamnak mondani. Mintha én most tanulnám először, hogy mi az
ára egy parasztnak?</p>
<p>Attól azonban felesleges volt tartania, hogy még egyszer az a
paraszt visszajőjjön az udvarába, mert azt ugyan marczipánnal sem
csalogatnák többé oda vissza. <span class="pagenum"><a name=
"Page_98" id="Page_98">-98-</a></span></p>
<p>Vendelin ur egészen biztositá magát mindennemü parasztzsarolás
ellen.</p>
<p>Volt az uradalomnak annyi cselédje, hogy az maga egy kis
divisió; aztán volt egy pompás arató-kaszáló-gépje, melyet ő maga
rendelt meg Bécsben, s mely a próbakaszáláson padlósima földön két
percz alatt leborotvált egy boglya árpát. Mi lesz ezzel azt a
nehány száz hold repczét leteremteni?</p>
<p>Garanvölgyi kaszásai már az ötödik napot izzadták a hétben,
Vendelin ur pipázva engedé őket fáradni s előre sietni, mint a
jófutó nyul a tekenős békát a mesében. Hatodik nap ő is kiszállt a
sikra.</p>
<p>Hat ökör vontatta ki, egészen e czélra készült lapos keréktalpu
szekéren a kalászvágó szörnyeteget. Tizenkét ember izzadt vele, mig
beállitá a barázdába. Az volt a szerencse, hogy addig semmije sem
törött el.</p>
<p>Két okos, kitanult és nagyerejü meklenburgi lett a gép elé
fogva, tudományáról és lelki nyugodtságáról hirhedett faj, a kiben
meg lehet bizni.</p>
<p>Már most tehát rajta!</p>
<p>A gép megindult általános hurrah-kiáltás mellett, a kerekek
gyönyörün forogtak, a motollák pompásan kalimpáztak, a hengerek
fogai szabályszerüen kattogtak, s az egymásba kapó ollóvasak
sicczegtek hatalmasan a szalmaszálakon. Öt percz alatt le volt
borotválva <span class="pagenum"><a name="Page_99" id=
"Page_99">-99-</a></span> egy akkora szalag, a mekkorát egy ember
egy nap alatt kaszálna le.</p>
<p>A fordulónál a gépet kisérő öreg béres (pardon! – Altknecht)
Konrád, kit Csaszlauból hoztak ide, fejét megvakarva a kalap alatt,
igy szólt az igazgatóhoz.</p>
<p>– Kegyelmes uram; ez a masina olyan jó masina, hogy nemcsak
lekaszálja a repczét, de itt mindjárt helyben ki is csépli, meg is
őrli.</p>
<p>Vendelin ur utána nézett. Ennek bizony igaza van. A ménküadta
gép egészen máskép dolgozott Hietzingben a padlón, mint itt a
tarlón: ott is levagdalta ugyan az árpának a fejeit, de a repcze
bugáit meg épen kifejti. Ennek nyomában nem fognak egyebet
gyüjteni, mint szalmát.</p>
<p>Vendelin ur megakarta mutatni, hogy ért a mechanikához; elővette
a kalapácsot, a csavarkulcsot, megtágitgatta, megütögette a
kerekeket; megolajozta a tengelyeket. No, már most mehet!</p>
<p>A furfangos gépnek pedig az a sajátságos belszervezete volt,
hogy minél jobban tágultak a metsző hengerei, a jármü kerekei annál
sebesebben neki indultak, s ha olyankor aztán az a bolondos kettős
golyó ott a korongpergettyün elkezdett körülforogni, akkor azután
ment az a gép magától még azontúl is, ha a lovakat
megállitották.</p>
<p>És épen valami lejtő következett. A gép <span class=
"pagenum"><a name="Page_100" id="Page_100">-100-</a></span>
természeti sulyánál fogva elkezdett sietni, minélfogva a két
meklenburgi egyszerre azt vette észre, hogy nem ők huzzák a
szekeret, hanem az tolja őket. A meklenburgi pedig, a milyen
csendes okos faj békés előrehaladás korszakában, ha egyszer
rendkivüli körülmények közé jut, épen olyan haragos. Az első lökés
után neki lódult először az egyik, azután a másik s vitték sebesen
lefelé az ördögmalmot.</p>
<p>– Állitsd meg; orditá, gonoszat sejtve, Vendelin ur: de már
későn volt. A gépet és lovakat kisérő négy ember négyfelé hullott
az első pillanatban; maga Konrád béres erős legény levén, nagy
biztában megkapta két kézzel a sulykereket, az aztán feldobta őt a
levegőbe, mint egy macskát, s elhajitá tiz ölnyire a repczébe.</p>
<p>Azzal aztán a neki szilajult masina és lovai elkezdtek egymással
versenyt futni, a rud ketté tört, a gép a két paripa közé
furakodott mint egy harmadik nyargaló, pokoli berregésével dühitve
a szilaj állatokat; ugy, hogy csaknem egyszerre értek el az
akadályhoz, a lejtőt bevégző garádhoz, tán a gép még egy fél
lófejjel hamarább jutott oda; s minthogy ő végre az akadályt
átugrani nem tudta, ott megfeneklett; a hol azután tétlen hevervén,
a két hozzá istrángzott versenytárs által kegyetlenül
összerugdaltaték. <span class="pagenum"><a name="Page_101" id=
"Page_101">-101-</a></span></p>
<p>Mire segitségére siettek, már akkorra egy pár foga hiányzott.
Ezt ugyan rögtön vasutra lehet tenni s visszaküldeni Bécsbe ahoz, a
ki csinálta, hogy készitse el ujra.</p>
<p>Hanem már most mi lesz a kaszálással?</p>
<p>Nincs más mód, mint neki vetkőztetni minden embert: inast,
vadászt, liberiás legényt, kaszát adni a kezébe, próbálja meg,
tud-e „mezőt borotválni?“</p>
<p>Ment a munka, a hogy mehetett: csősz, vadász, lovászlegény,
kocsis, szakács egymás kezéből szedte ki a kaszát, hogy kisegitse a
rendes földmivelő szolgaszemélyzetet. Elv volt, hogy azért a
parasztra még sem szabad rászorulni.</p>
<p>Most engedjük őket izzadni s beszéljünk egy kissé másról.</p>
<p>Ankerschmidt mindenből azt válogatta, a mi legjobb. Neki voltak
szarvnélküli tehenei, mindennap tojó tyukjai és hat mázsára
meghizható sertései. Ezeket ő maga hozta Angliából, yorkshirei
fajból. Azóta felszaporodtak vagy negyvenre. Soha meg nem öletett
és el nem adott belőlük egyet is.</p>
<p>Képzelhetni, hogy ezeket a nagy urakat nem terelték ki a
csürhére, mint más szegény ember malaczait. Ezek nem jártak a
makkra; hanem külön palotájuk volt épitve a vadászlak mellett;
márványmedenczéből kaptak szakácsfőzte ebédet, vacsorát, két őr
állt szolgálatukra, <span class="pagenum"><a name="Page_102" id=
"Page_102">-102-</a></span> meg egy állatorvos, mindhárom fel volt
fegyverezve szuronyos puskákkal, hogy netalántán vakmerő szándékkal
közelitő zsiványok ellen megoltalmazzák a disznókastélyt, mely
azonkivül is magas kőfallal volt körülvéve.</p>
<p>Mennyire kegyelték a mankusokat, abból is kitetszik, hogy a
beütött repcze-veszedelem alatt az ő három gondviselőjük nem
kényszerittetett a kaszás népfölkeléshez csatlakozni, a hová pedig
a fáczányos kerülőit mind elhajtották.</p>
<p>Hát mikor legjobban foly a repcze-kaszálás; egy szép reggel nagy
ijedten jön a tisztilakra Kristóf, az egyik disznó őr, jelentve,
hogy az éjjel, hogyan, hogyan nem? ő meg nem foghatja: tizenkettőt
a sertés-uraságok közül elloptak. Mind egy éves urfiak és
kisasszonyok voltak, a legkisebb lehetett két mázsa, ő nem képzeli,
merre vihették el; mert a kapu lakattal volt bezárva, s ha a
kőfalon emelték át, hát akkor három közül valakinek csak fel
kellett volna ébredni a nagy orditásra, mert ezek nem olyan
kisasszonyok, a kik némán engedjék magukat elszöktetni.</p>
<p>No ez nagy eset!</p>
<p>Maxenpfutsch mindjárt ment e Jób-hirt feljelenteni
Ankerschmidtnek.</p>
<p>Ankerschmidt maga is haragra gerjedt. Akármijét lopták volna el,
csak a yorkshireieket <span class="pagenum"><a name="Page_103" id=
"Page_103">-103-</a></span> ne! Ez volt gyöngéje. Ezt nem fogja
elengedni! Elő kell nekik teremniök a föld alól is. Azért van rend
és törvényszék az országban, hogy ily vakmerő tett büntetését
elvegye.</p>
<p>Rögtön üljön lóra egy lovász-legény s vigye be a székvárosba ezt
a levelet doktor Grisáknak, melyben körülményesen le van irva a
tényállás, s kéretik a hivatalos eljárás minélelébb. A doctor ne
kimélje a költséget; a tetteseknek meg kell kerülniök.</p>
<p>Másnap négy fegyveres csendőr jelent meg a kastélyban,
Bräuhäusel kerületi biztos ur irott parancsával, melyben
elrendeltetik, hogy terhes gyanu következtében a három disznó őr a
törvényszék elé felkisértessék vallatás végett.</p>
<p>– Óh ezek nem tették azt! bizonyozott Ankerschmidt. Régi hű
szolgáim. Csak kérem minél előbb hazaereszteni őket.</p>
<p>Hanem már most a yorkshirei telep őrizésére három vadászt és
csőszt kellett kifogni a kaszálásból. Ennyivel kevesebben
lettek.</p>
<p>Másnap ujra kijött a négy csendőr. Bräuhäusel ur azt rendelé,
hogy miután a kondások nem akarják a büntényt magukra vallani, a
biróság kénytelen a vadászokat is szembesiteni velük.</p>
<p>Már most tehát a vadászok is beszólitattak.</p>
<p>– De csak ereszszék őket hamar haza, <span class=
"pagenum"><a name="Page_104" id="Page_104">-104-</a></span> mert
itt szükség van minden emberre! riadozott reájok Ankerschmidt.</p>
<p>Csak tessék várni.</p>
<p>Ismét másnap rendesen ott volt a négy csendőr Bräuhäusel ur
rendeletével, miszerint a vadászok sem vallanak semmit,
szembesiteni kell velük a csőszöket.</p>
<p>– Jaj, de igy önök minden emberemet elviszik, pedig nekem most
nagyon kellenek itthon.</p>
<p>Nem tehettek róla. Biz azoknak el kellett menni.</p>
<p>Pedig hát azok sem vallhattak semmit, mert azok is ártatlanok
voltak mint a kifejt tej.</p>
<p>A repczében naprólnapra kevesebb kaszás maradt, már csak a
rendes béresek dolgoztak; egyszer aztán azokért is kiküldött
Bräuhäusel ur, s bevitette valamennyit a városba. Persze, hogy
azokat is confrontálni kellett a többivel.</p>
<p>De már erre elkezdett Ankerschmidt szakkermentirozni. Ez már
sok! Ez már rettenetes! Ilyen munka idején! Mit gondolnak azok
odabent? Feliben marad minden munka. Több belőle a kár, mint a
haszon.</p>
<p>Egy szép reggel aztán felrendelték minden kocsisát, lovászát,
inasát, azokat is benntartották mind. Nem maradt neki más, mint
Vendelin ur, meg a kis Gyuszi. Már most maga őrizhette,
takarithatta, táplálhatta összes állatait, <span class=
"pagenum"><a name="Page_105" id="Page_105">-105-</a></span> mintha
valami amerikai prairiebe telepedett volna le, hatszáz angol
mértföldre az utolsó ember lakta földtől.</p>
<p>De holnap csak haza eresztik őket?</p>
<p>Ha holnap nem, hát holnap után.</p>
<p>Biz elmult ott egy hét is még sem került viszsza senki.</p>
<p>De már magunk is nézzünk utána, mit csinál Bräuhäusel ur és dr.
Grisák ennyi tenger-ideig?</p>
<p>Legbizonyosabban megtaláljuk őket Bräuhäusel ur lakásán
mindennap délutáni három órakor. Ilyenkor, hacsak fogfájás nem
gátolja, doctor Grisák rendesen elszokott látogatni Bräuhäusel
urhoz, a midőn azután rendelkezésére áll egész esti hét óráig; a
midőn is az ügyvédi informatiók háboritatlanul folyhatnak. Az egyes
tárgyak közötti időszüneteket e mellett igen czélszerüen pótolják
ki figyelemébresztő tárkli-játszmákkal.</p>
<p>Bräuhäusel ur szenvedelmes tárklijátszó. A kit egyszer
megfogott, az aztán az ő foglya, az meg van kötözve, az le van
lánczolva, az el van itélve ennyi meg ennyi esztendei
tárkli-sánczmunkára, legkevesebb kilátás nélkül a megszabadulásra.
Doctor Grisák önkényt vetette magát alá ezen rabságnak.</p>
<p>Mert tudni kell azt, hogy nincs viszony oly mélyen gyökerező,
nincs barátság oly szilárd, nincs szerelem oly plátói, mint a
tarklijátszás <span class="pagenum"><a name="Page_106" id=
"Page_106">-106-</a></span> viszonya, barátsága, szerelme a játszó
társ iránt, – kivált az olyan iránt, a ki mindig veszt.</p>
<p>A szerelmes ifju nem várja a légyott óráját oly nyugtalanul,
mint szokta várni Bräuhäusel ur doctor Grisákot, mikor már a három
óra közelit, s ugyan el legyen látva doctor Grisák igaz és nem való
adatokkal, a mikkel kimentse az alibit, ha egy órával későbben
talált érkezni; ha pedig egész délutánt el talál mulasztani, ahoz
épen orvosi bizonyitvány szükséges.</p>
<p>Tárkli közben aztán lehet a peres ügyekről is értekezni.
Legkivált alkalmas idő erre a kártyakeverés alatti időköz.</p>
<p>– Tetszett a vizsgáló bizottmányt kinevezni a tiszai zsilip
tárgyában?</p>
<p>– Igen. Ön képviseli ott az épitő mérnököt. A bizottmány tagjai
azok, a kiket ön választott. Terz!</p>
<p>– Meddig?</p>
<p>– Csak kilenczig.</p>
<p>Doctor Grisáknak quart volt a kezében, de nem rontotta el játszó
társáét.</p>
<p>– Nem hiszem, hogy sok haszna legyen Schmerz mérnöknek azon a
zsilip épitésen.</p>
<p>– Miért?</p>
<p>– No, a hogy a vállalat szabályozva van. Ezer tölgyfa czölöpöt
leveretni, minden czölöpnek három öl négy láb hosszunak kell
<span class="pagenum"><a name="Page_107" id=
"Page_107">-107-</a></span> lenni, egy ölre négy lábra a földbe
leveretni; minden czölöpre száztizenkét ütést tetetni a
kallósulyokkal; alig hiszem, hogy a vállalkozó napszám és anyag
drágasága mellett, el nem számitotta magát. – Hát ön aduttokat
hajigál el?</p>
<p>– Ugy? nem vettem észre; de hátha a vállalkozó száztiz helyett
csak harminczat üttet a czölöpökre.</p>
<p>– Hát akkor két ölnyinél több ki marad a földből. Ön eldobja a
veres alsót; pedig abból a szinből még egyet sem láttam.</p>
<p>Ott volt biz az heted magával doctor Grisáknál, de nem „beszélt
belőle.“</p>
<p>– Vagy pedig két ölnyi czölöp kimarad a földből, de a föld alá
megy le kevesebb.</p>
<p>– Ah, ez is igaz. Lám, lám! Erre ki gondolt volna. A bizottmány
csak azt tudhatja meg, hogy mennyi áll ki a földből, de azt nem,
hogy menynyi ment le? s igy egy harmadrészt még az anyagszereken is
megtakarithatni.</p>
<p>Ezen mindketten jót nevettek.</p>
<p>– A munka igy is eltart tiz-tizenkét esztendeig; akkor pedig, ha
ujra kell is kezdeni, ki veszi az embereket elő?</p>
<p>– Igaz. Adutt! no még egy adutt! Ide azzal a tizessel! Az utolsó
ütés is az enyim. Kivagyok! ön barátom <em class=
"gesperrt">mattsban</em> maradt.</p>
<p>– A kakukba is! Mindenre vártam, s semmi sem jött meg.
<span class="pagenum"><a name="Page_108" id=
"Page_108">-108-</a></span></p>
<p>– Tessék osztani.</p>
<p>Uj játszma kezdődött. Bräuhäusel ur sorsával elégülten
szippantott burnótos szelenczéjéből s felszedte kártyáit.</p>
<p>– Fatál; Ilyen kártyát osztani magamnak; csupa hetes, meg
nyolczas.</p>
<p>– Kinőheti még az magát. Biztatá őt a doctor juris; kinek az
első osztásra négy kilencz akadt a kezébe, s az egyiket mindjárt
kihítta, a nélkül, hogy a 150-et felirná.</p>
<p>– No, no; kár a 9-eket elhajigálni.</p>
<p>– Nekem soha sem jönnek meg. – Vajjon az értesités felment-e már
a befogott Garanvölgyi Aladár ügyében?</p>
<p>– Oh igen. Minden hozzátartozandókkal együtt. Ugyan kérem, mi
volt az első ütés?</p>
<p>– Tessék valamennyi. <em class="gesperrt">Straff</em> levelei is
felmennek vele?</p>
<p>– Természetesen, természetesen. Azok a legterhelőbbek. Terz von
Ober! Jó?</p>
<p>– Nagyon jó.</p>
<p>– Vajjon mi érdeke lehet Pajtayné asszonynak abban, hogy
Garanvölgyi Aladár ur mind végig kiülje a büntetését?</p>
<p>– Azt én nem tudom. Pajtayné az én cliensem. Ő igy kivánja tőlem
s én igy müködöm. E szerint Garanvölgyi Aladár nem jut a
kibocsátandók közé.</p>
<p>– Terz major! Bizonyos lehet ön felőle. Straff nagyon gonosz
dolgokat fedezett fel. <span class="pagenum"><a name="Page_109" id=
"Page_109">-109-</a></span></p>
<p>– S azt nem tudja senki, hogy ki az a Straff?</p>
<p>– <em class="gesperrt">Bellus musicus</em>. Nem tudhatja azt
senki. Ön elhányt négy kilenczet.</p>
<p>– Persze; nem vigyáztam rájuk. Azt hiszem, hogy sértett hiuság,
vagy szerelemféltés dolgozik az ifju özvegynél.</p>
<p>– Az ménkü dolog. Hanem azt bámulom, hogy ön az utolsó kártyát
rám hagyta. Most ezzel négy alsóm van.</p>
<p>– Ejnye teringettét! Egy ütés az enyim, a többi odavaló.</p>
<p>– Ön megint elvesztette a partiet.</p>
<p>– Ma különös szerencsétlenségem van.</p>
<p>– Játszunk még egyet?</p>
<p>– A legnagyobb örömmel.</p>
<p>Bräuhäusel ur ismét osztott.</p>
<p>– Apropos. Az öreg Ankerschmidt irt ma nekem. Tizenkét
yorkshirei sertését ellopták a fallal körülkeritett udvarból.</p>
<p>– Menykőt! Azok ügyes ficzkók lehettek.</p>
<p>– Az az ideája van az öreg urnak, hogy szeretné megtudni, kik
lopták el?</p>
<p>– Különös kiváncsiság.</p>
<p>– Rám izent, hogy adjam be a keresetlevelet a vizsgálat
elrendelése végett.</p>
<p>– Ötvenöt, hatvanöt, hetvenkilencz, az öné 82. Itt van a
keresetlevél? <span class="pagenum"><a name="Page_110" id=
"Page_110">-110-</a></span></p>
<p>Dr. Grisák nyult a zsebébe s előadta a „felzetet“, mig
Bräuhäusel ur osztott.</p>
<p>Osztás után beletekintett Bräuhäusel ur a keresetlevélbe, s
figyelmesen látszott elmélyedni benne.</p>
<p>– Kedves barátom uram; itt hiba van.</p>
<p>– Mi lehetne az?</p>
<p>– A bélyeg nem elegendő.</p>
<p>– Az lehetetlen. 12 sertés 30 ftjával számitva 360 forint, a
bélyeg 400 forintig való.</p>
<p>– Épen ebben van a tévedés. <em class="gesperrt">Yorkshirei</em>
sertésekről van szó: azoknak az ára pedig legalább 40 forint. Ez
tesz 480 forintot. 400 forinton felül a bélyeg még egyszer annyi.
Én kénytelen vagyok önt háromszoros büntetésben elmarasztalni.
Fizet felül két forintot.</p>
<p>No iszen azt a játszmát el is vesztette aztán Bräuhäusel ur, még
pedig ugy, hogy mattsban maradt. Nagy tévedés volt tőle azt hinni,
hogy a doctor juris maga fizesse a birónak a bélyegbüntetést, mikor
kezében van a kártya.</p>
<p>A végszámadásnál még is kilencz forintot fizetett Bräuhäusel
urnak.</p>
<p>– Kérem az Ankerschmidt ügyét rögtön tárgyaltatni: mert az öreg
ur nagy lármát tud csapni.</p>
<p>– Ismerem. Majd elveszszük tőle a kedvét. Csak bizza rám. Hanem
holnap pontosabban eljőjjön aztán.</p>
<p>– Ebéd után itt leszek. <span class="pagenum"><a name="Page_111"
id="Page_111">-111-</a></span></p>
<p>Doctor Grisák a tarklizásból hazaérve, első dolgának tartá
költségkönyvét elővenni s különböző litterák alatt a napi költségek
közé feljegyezni.</p>
<p>„Ügyvédi informatióért a biróságnál 9 ft“ Schmerz mérnök
urnak.</p>
<p>„Ügyvédi informatióért a biróságnál 9 ft“ Pajtayné
asszonynak.</p>
<p>„Ügyvédi informatióért a biróságnál 9 ft“ lovag
Ankerschmidtnek.</p>
<p>No, azt bizony ne gondolja senki, hogy ha a doctor juris a
pörfelei kedveért elhányja a négy fölsőt a kezéből, mikor a
kerületi biztossal játszik, hát hogy azt senkinek sem szükség
megtériteni.</p>
<p>Másnap ismét igy folyt az értekezlet, azzal a lényeges
változtatással, hogy Bräuhäusel ur délelőtt valami kedvezőtlen
végzést találván doctor Grisák egy ügyében hozni, ezuttal általa
kegyetlenül megtromfoltatott.</p>
<p>Persze, hogy a mai nap „defect“jét ezuttal ő irta be „Expens
Notái“ közé Ankerschmidt lovag részére, mint nem tudom én hányadik
Diätenklasse illetményét. Már itt bizony akar dr. Grisák, akar
Bräuhäusel ur veszt, azt Ankerschmidtnek kell megsinyleni.</p>
<p>Igaz ugyan, hogy az utolsó játszma vége felé kezdett szó lenni a
yorkshireiek felől is, meg a behozatott tanukról és gyanus
emberekről és hogy ez gonoszul complicált história. <span class=
"pagenum"><a name="Page_112" id="Page_112">-112-</a></span> A
vizsgálatok nagyon soká fognak eltartani.</p>
<p>A bonyolult historia pedig napról napra bonyolultabb lett, minél
több tanut hozattak be, annál több felé oszlott a gyanu, minél több
protokollumot vettek föl, annál kevesebb nyomra akadtak, – és ez
alatt Ankerschmidt repczéje ott fülhetett kinn a levágott
rendben.</p>
<p>Megadta volna már magát Vendelin ur s capitulationális
föltételekkel járult volna a kikergetett parasztok elé! Igért volna
nekik dupla napszámot, négyszer ebédet mindennap; még azzal is
kinálta, hogy éjszaka is felfogja őket költeni s megitatja, ha
szomjasok.</p>
<p>– Ne lehessen az. Felelt a palóczok vezére, el legyünk már
szegődve az egész aratásra.</p>
<p>Semmi igéret nem birta őket megvesztegetni, hogy csak egy napot
szakitsanak el a szegődött munkákból.</p>
<p>A helybeli gazdáknak maguknak is annyi dolguk volt, hogy azokkal
szóba sem lehetett állani.</p>
<p>És ezeken az általános izzadás napjain Ankerschmidt mindennap
körüllovagolta birtokát s látta a szép megérett kalászokat
veszendőbe menni, s számitgatta magában, hogy ha ez még nehány nap
igy tart, a repczének fele kipörög, lesz rajta husz ezer forint
veszteség s ilyenkor aztán áldotta még azt a yorkshirei koczát is,
a melytől azok a malaczok <span class="pagenum"><a name="Page_113"
id="Page_113">-113-</a></span> származtak, a kik miatt az ő
repczéje most takaritatlan áll s azután – még más mindenféle
koczákat is.</p>
<p>Azt hitte egyébiránt, hogy a védetlen maradt telepből azóta a
többit is mind elrabolták már, a hol csak az asszonycselédek
maradtak meg a háznál. Feléjük sem mert menni.</p>
<p>Csak egy szombaton este vitte annyira a kiváncsiság, hogy
Garanvölgyi kondását megszólitsa az utczán, ki az erdőről akkor
terelte haza a csürhét.</p>
<p>– Hej öcsém. Mit hallottál felőle. Nem lopták e még „mind“ el a
disznaimat, a mióta a kondások be vannak hiva.</p>
<p>A kondás nagyon megcsóválta erre a fejét, s szürét félvállra
vetve, feddő hangon tanitá az uj földesurat helyesebb fogalmakra a
szokások felől.</p>
<p>– Mit gondol a méltóságos uram? Hiszen rettenetes csunya
zsiványság volna az, ha valaki „az alatt“ lopna más csürhéjéből, a
mig a kondás a „vármegyére van hiva.“ Nem szabad abból a mankusból
egy fiának se addig elveszni „a mig“ a kondások odabenn vannak a
„Vaszszagter“ uraknál. Becsület dolga ez uram. Isten megáldj!</p>
<p>– Teringettét! Nem tudtam, hogy ez „point d’ honneur“ monda
magában Ankerschmidt; ki kezdte naponkint jobban átlátni, hogy sok
uj dolog van még a nap alatt. <span class="pagenum"><a name=
"Page_114" id="Page_114">-114-</a></span></p>
<p>Hanem a tárgyalások csak egyre folytak odabenn a városban s
Vendelin ur egyre járta a szomszéd falvakat munkásokért és minden
este maga tért haza.</p>
<p>A második hét vége felé már egészen kifogyott Ankerschmidt
minden türelmi reservhada. Ez már sok. Ez már kifáraszt minden
loyalitást. Egyik levelet a másik után küldözé doctor Grisáknak,
meg Bräuhäusel urnak; kért, könyörgött, utóbb szitkozódott,
fenyegetőzött, hogy felmegy a minisztériumhoz, sőt még azt a
rettenetességet is felemlegeté, hogy kiiratja a dolgot minden
ujságba: – nem kell már neki se disznó, se tolvaj; csak a
cselédjeit ereszszék haza. Csak legalább a kocsisait, hogy a már
kinnheverő lekaszált repczét behordathassa. – Nem használt semmit.
Végre a hatodik levelére csakugyan érkezett egy hivatalos pecsét
alatti válasz, melyet felbontván, nagy megnyugtatására olvasá
benne, hogy miután hat rendbeli kérvényt bélyeg nélkül intézett a
birósághoz: siessen be rögtön a városba s fizessen hatszor 45
krajczár pengőt birságul.</p>
<p>Ankerschmidt fogta azt a levelet, rámába tetette s odaakasztotta
az iróasztala fölé, hogy mindig ráláthasson; de azontul csendesen
viselte magát.</p>
<p>Vasárnap következett. Ő nagy komoran ismét kilovagolt árván
maradt tarlójára. A láthatár <span class="pagenum"><a name=
"Page_115" id="Page_115">-115-</a></span> nagyon kezdett borulni, a
pittypalatty erősen vert a buzában, minden fü fa érzé, hogy erős
idő fog következni.</p>
<p>– No még ez kell. Az egész termés három negyede kinn a mezőn
boglyába rakva; ha azt az eső kinn éri, vége van; megfülik, megég,
megrohad. Negyven ezer forint esett a sárba. Olyan szépen, mintha
csak tárczástul együtt kiesett volna. Ezen már senki sem segit.
Hozzá még az is, hogy a repczetermésre előre szerződés van kötve,
nagy bánatpénz mellett. Már most a bánatpénzt is lehet fizetni.</p>
<p>A mint ily méltó aggodalmak közt léptetgetne végig a tarlón,
hajtva maga előtt a prücskök ezereit, egyszerre valami ismerős hang
szólitja meg.</p>
<p>Felkapja a fejét, s ime Kampós uramat látja maga előtt, ki
ugyancsak ügetni látszott hogy egy diagonalis vonallal eléje
kerülhessen a lovagló Ankerschmidtnek.</p>
<p>– Alászolgája méltóságos uram. Ugyan meleg időnk van.</p>
<p>– Nekünk nincs; mi pihenünk. Hála Istennek. Felelt a lovag
keserü humorral.</p>
<p>– A bizony. Elég kár az; már most még eső is talál lenni, pedig
bizonyosan lesz; mert az én térdem azt mindig megérzi, a mióta a
kassai csatában megütötte a golyóbis.</p>
<p>– Önt is megütötte a golyóbis? kérdé <span class=
"pagenum"><a name="Page_116" id="Page_116">-116-</a></span>
Ankerschmidt furcsa hangnyomattal, mindjárt Bogumil jutván
eszébe.</p>
<p>– Olyanformán ütött meg kérem alásan, magyarázá Kampós
nevetgélve, hogy mikor mentünk, hát egy golyóbist leltem az utban;
azt én betettem a csurapém zsebébe, hogy majd elhozom emlékül. A
masirozás alatt aztán a nehéz golyóbis kifurta a csurapém zsebét, s
lecsuszott a béllésébe, de azt én nem vettem észre. Mikor egyszer
aztán szaladni kellett, a golyóbis odalenn ugy megcsapta a
térdemet, hogy majd koldussá lettem bele.</p>
<p>– No már ugy lehet. Szólt engedékenyen a lovag.</p>
<p>– S azóta a térdem barometrum.</p>
<p>– Igy van biz az, de hát ki tehet róla?</p>
<p>– Hiszen épen azért jövök a méltóságos urhoz. Mi épen tegnap
végeztük a takaritást, én beszéltem a tekintetes urnak a felől,
hogy méltóságod micsoda fatális bajban van. Ha még az eső is itt
éri a termést, az egész semmivé lesz; ő aztán azt mondta, hogy az
nagy kár volna; és parancsolatot adott, hogy a jövő héten, a
helyett, hogy a rozshoz fognánk, álljunk neki a magunk kaszásaival
a méltóságod repczéjének, takaritsuk be; aztán meg a magunk
szekereivel és béreseivel hordassuk be a már összerakott boglyákat,
mert nagy kár lesz bennök. Ha tehát méltóságod elfogadja, a
tekintetes ur egész készséggel ajánlotta. Azt <span class=
"pagenum"><a name="Page_117" id="Page_117">-117-</a></span> mondta,
hogy a mi a mezőn elvész, az az egész országnak kár.</p>
<p>Mondott biz az még valamit mást is, de azt Kampós uram
elhallgatta.</p>
<p>Ankerschmidt lovagnak ezuttal eszébe jutott, hogy lováról
lehajolva, nyilt őszinteséggel nyujtsa kezét Kampós uramnak; a mit
az miután meggyőződött róla, hogy nem akar neki tán pénzt adni, el
is fogadott.</p>
<p>– Mondja ön meg földesurának, hogy ajánlatát köszönöm; nagyon
köszönöm. És azt is mondja meg neki, hogy Ankerschmidt lovag nem
feledékeny ember.</p>
<p>Csak, mikor már minden be volt takaritva, érkeztek vissza a
városból Ankerschmidt cselédjei, azzal a végeredményével a két héti
vizsgálatnak, hogy ezek mind ártatlanok.</p>
<p>Velük együtt megérkezett az esős idő is, igazat adva Kampós uram
térdének, és megérkezett egy hosszu ügyvédi és birói számla; melyet
Ankerschmidt lovag szó nélkül kifizetett és senkinek sem
mutogatott, csupán annyit jegyzett meg rá Maxenpfutsch előtt, hogy
ezen az áron egyenesen Angliából lehetett volna sertéseket hozatni
az ellopottak helyébe.</p>
<p>A visszabocsátott cselédséget pedig maga elé rendelve, a
következő napi parancsot közlé velük katonás kategoricus
rövidséggel.</p>
<p>„Emberek! Azt mondom, ezután vigyázzatok, <span class=
"pagenum"><a name="Page_118" id="Page_118">-118-</a></span> hogy
valami kár ne történjék. De ha még is megtalálna történni a kár;
azt mondom, hogy kegyetlenül <em class="gesperrt">titokban
tartsátok azt</em>; mert a ki még valaha ki meri beszélni, hogy
engem megloptak, azt minden irgalom nélkül elcsapom!“</p>
<p>Csupán Maxenpfutsch urnak nem tetszett az a beszéd. Jól van. Ha
a lovag ur ilyen sottiseokat mond: ő magán buzgalomból veti magát
az elejtett tárgynak utánna s majd megmutatja, hogy azért is elő
kell kerülni a veszteségnek. Persze a biróságnál minden feszesen
megy; de azért van itt a csendőrség; azokkal ő jó ismeretségben
van. Szépen, minden zaj nélkül majd nyomra kerülnek, csak egy kis
kitartás kell hozzá. Egy pár erdőn lakó embert is meg lehet
vesztegetni, hogy szinleg értsen egyet a zsiványokkal s azután adja
kézre őket. Ez nagyon furfangos gondolat.</p>
<p>A siker nem is soká hagyott magára váratni. Egy este beállit az
inspector urhoz egy derék szál férfiu, tisztességes jámbor
arczczal, szép fekete bajusza, hátrasimitott haja; csinosan
megborotválkodva, egyébiránt rendes ezüst gombos kék pruszli rajta,
s tulipánokkal kivarrt kurta szür a nyakában, melynek csatjáról a
rézsodronynyal kivert szilvafanyelü kurta fejsze csüggött alá,
karjára pedig az ólmos czifrázattal ékesitett nyelü kanász-ostor
volt feltekergetve. Az egész alakon látszott, hogy <span class=
"pagenum"><a name="Page_119" id="Page_119">-119-</a></span> ez
valami igen rendes uraságnak jó rendben tartott cselédje.</p>
<p>– Jó estét kivánok a nemzetes urnak.</p>
<p>– Jó estét bátya. Mit akar kend.</p>
<p>– Egy pár szót akarnék szólani azok végett az elveszett
<em class="gesperrt">jó zsirból való</em> sertések végett.</p>
<p>(A yorkshirei praedicatumot igen okszerüen értelmezé igy;
természetesen okoskodva, hogy ha az emberek között az előkelő
származásut „jó vérből való“-nak nevezik, ugy a disznók között az
aristokraták bizonyosan „jó zsirból valók“)</p>
<p>– Tud kend valamit felőlük? Tessék leülni ide a kanapéra.</p>
<p>A jövevény nem sokat szabadkozott, hanem mint a kit a
megtiszteltetés megillet, szépen leült a mutatott helyre.</p>
<p>– Igen is tudok felőlük. Felelt értelmesen és vigyázva.
Gyanitom, hogy ki vitte el és nyomukban vagyok. Tetszik tudni, hogy
itt a Bükkségben a pandur is nehezen, a zsandár pedig épen nem
kaphat meg ilyesmit, mert a mint észreveszik a közeledésüket, egyik
kanász a másiknak kézről kézre adja a jószágot, egyik völgyből a
másikba átterelik; mindig csak a hült helyére akadnak. Hanem hát én
magam azt hiszem, hogy az ilyen különös formáju sertések, a mik a
többiektől annyira különbözők, még is alkalmatlanok <span class=
"pagenum"><a name="Page_120" id="Page_120">-120-</a></span> magukra
a tolvajokra nézve is, mert akárkinek elakarnák adni, mind azt
kérdezné, hogy jutottatok hozzá? Ha csak maguk számára le nem
vágják: az pedig nyáron elromlik; semmi hasznát sem vehetik neki.
Azért én azt gondolom, hogy ha magam forma ember menne közéjük, a
kitől nem félhetnek, ha büntetés nélkül megszabadulhatnának, maguk
is örömest visszaadnák az egész lopott jószágot tiz husz
forintért.</p>
<p>Megörült ennek a szónak Vendelin ur s már nyult a tárczája
felé.</p>
<p>– Azonban még nem is tetszett a nevem után kérdezősködni.</p>
<p>– Hiszen látom az arczáról, hogy becsületes ember.</p>
<p>– Nem elég az. Én megakarom mutatni, hogy jó járatban vagyok.
Azzal előhuzott pruszlija zsebéből egy szorgalmasan megviselt
papirost, jól megkopott pecséttel a közepén, a miből megértheté
Vendelin ur, hogy ez a mellette ülő tisztességes személy nagyságos
Nyirbáródi Lőrincz urnak nyeregkápai pusztáján levő számadó
kondása, Vak Mihály s e szerint igen szavahihető egyéniség.</p>
<p>– Hát én azt mondom kendnek bátya, szólt Vendelin ur az érdemes
férfiu vállára téve kezét, hogy ha kikeriti a yorkshireieket, azon
a husz forinton kivül, a mit a tolvajoknak kell váltságul adni, még
kendnek is adok husz forintot. <span class="pagenum"><a name=
"Page_121" id="Page_121">-121-</a></span></p>
<p>– Köszönöm. Az nekem sok lesz. Annyit én nem érdemlek. Beérem
tizzel is.</p>
<p>Oh be derék becsületes ember ez.</p>
<p>– Kell valami költség előre?</p>
<p>– Csak épen az a bizonyos váltság. Annak is csak a fele.</p>
<p>– Tehát tiz forint elég lesz?</p>
<p>– Untig. A többiért várjanak.</p>
<p>Oh hisz ezek szeretetreméltó tolvajok, a kik még hiteleznek
is:</p>
<p>– De csak azt szeretném tudni, hogy a patvarba tudták a falon
keresztül kilopni a koczákat?</p>
<p>– Ugy gondolom, hogy elébb pálinkát töltöttek a vályujokba, s
mikor attól lerészegedtek, szépen kiadogatták őket egymásnak.</p>
<p>Üm: ez a tisztelt férfiu, ugy látszik, járt az akadémiákon.</p>
<p>Hanem hát áll az alku; az ember csak tiz forintot
koczkáztat.</p>
<p>– Tehát kendre bizom a többit. Ha megjön a koczákkal, még
harmincz forintot kap tőlem. Itt a kezem rá.</p>
<p>A kondás felcsapott Maxenpfutschnak, azután vette a süvegét s
szépen elhálálkodva eltávozott.</p>
<p>Kis idő mulva megint visszatért.</p>
<p>– Nini. Most jut valami az eszembe. De ha én a koczákat
előkeritem, hát mikor haza felé hajtom, engem majd elcsipnek az
uton a <span class="pagenum"><a name="Page_122" id=
"Page_122">-122-</a></span> zsandárok, s még magamat vernek vasra,
mint tolvajt; hanem hát, kérem szépen, tessék nekem egy pakszust
kiállitani arra a tizenkét sertésre, hogy szabadon jöhessek velük
haza.</p>
<p>– Igaz biz az – helyeslé Vendelin ur, erre én sem gondoltam.</p>
<p>Mindjárt adott is kellően kiállitott igazságot a derék
közbenjárónak, hogy semmi baja ne történjék. Azzal elváltak a
legnagyobb barátságban.</p>
<p>Másnap összejött Vendelin ur Kampós urammal, s dicsekedett neki,
hogy meg vannak már a yorkshireiek. Lesz a lovag urnak öröme, ha
megtudja, de addig nem nem szól neki, mig az udvaron nem lesznek.
El is mondá, hogyan jut hozzájuk.</p>
<p>Kampós uram mosolyogva töltött pipára. Vendelin ur kérdé, mit
mosolyog.</p>
<p>Én is jártam egyszer <em class="gesperrt">ugy</em> Pesten;
felelt Kampós; hogy a tajték pipámat ellopták, aztán
kihirdettettem, hogy öt pengőt adok annak, a ki visszahozza. Másnap
reggel beáll hozzám egy becsületesember a pipámmal: mondja, hogy
kézre keritette a tolvajt; s most megy a városházára a pipával a
büntény constatirozása végett. Én kifizettem neki az öt forintot s
ő másodszor is ellopta hivatalosan, saját beleegyezésemmel a
pipámat. Hanem kétszer rajtam sem esett ez meg.</p>
<p>– Hát mit ért kegyed ezen? <span class="pagenum"><a name=
"Page_123" id="Page_123">-123-</a></span></p>
<p>– Azt értem; hogy ez uttal kegyed magának a tolvajnak adott
utiköltséget, s hogy háborittatlanul mehessen a zsákmányával, még
utlevelet is, s hogy az a Vak Mihály senki sem volt más, mint
Szemes Miska, a környék legravaszabb szegény legénye.</p>
<p>Bizony üthette már annak a nyomát Vendelin ur.</p>
<p>S még az a boszusága volt, hogy a kik megtudták a dolgot, ki is
nevették.</p>
<p>Ankerschmidt lovag maga nevetett rajta legjobban; s a legelső
alkalommal, hogy a városba bement, zöld vadász-kalapja helyett, egy
tökéletes felgyürt karimáju kanász-kalapot vett magának, széles
szalaggal, nagy csattal a közepén, darutollal az oldalán. Régi
ismerősei csak ugy tántorogtak vissza, mikor meglátták.</p>
<hr class="chap" />
<p><span class="pagenum"><a name="Page_124" id=
"Page_124">-124-</a></span></p>
<h2>VI.<br />
A szép szellem.</h2>
<p>Pajtayné még most is szép asszony.</p>
<p>Arcza, termete azok közé tartozik, a mik sokáig szépek maradnak.
Aztán meg – nincs is neki egyéb feladata, minthogy szép legyen.</p>
<p>Nem vesződött soha gyermekkel, nagy szenvedélyei nem voltak; az
a vihar, a mi annyi embernek ősz hajakat hozott, neki még csak egy
álmatlan éjt sem szerze. Vannak olyan boldog emberek, a kik
önmagukban élnek.</p>
<p>Déli tizenkét órára épen készen van a toilettejével s igen meg
van elégedve azzal a sikerrel, hogy sikerült két roppant szőrhurkát
saját haja mögé elrejteni; én nem tudom, ki hitette el az
asszonyokkal egy időben, hogy ez a hajuk közé kevert állatszőr
valami szép. Hanem hát Corinna meg van vele elégedve, s nekünk mi
közünk hozzá.</p>
<p>Most az udvarlókat kell várni, a kiknek szépen fel van osztva az
idejök: Nro 1 jön <span class="pagenum"><a name="Page_125" id=
"Page_125">-125-</a></span> 12 órakor, Nro 2 fél egyre, Nro 3 egy
után, Nro 4 két órakor. Ezeket külön qualitásaik szerint kell
fogadni.</p>
<p>Nro 1. Derék falusi földesur, Törkölyi Tivadar; nem fiatal ember
már, de jól birja magát. Komolyan házasodni készül s nem megvetendő
<em class="gesperrt">játszma</em> (Neologjaink a „partie-“t
„játszmával“ adják vissza s én különösen tréfásnak találom azt ezen
a helyen.)</p>
<p>Törkölyi Tivadar tizenkét órakor szokott jönni, mert fél egyre
már várja az arany sasban a társaság, s azt nem lehet
elmulasztani.</p>
<p>Ennélfogva Corinna tizenkét órakor már felváltja a pipereasztalt
az iróasztallal; kiteriti maga elé a nagy számadásos könyvet s
midőn Tivadart meglátja, örvendve kiált fel: „ah épen jókor jön;
megmondhatja, hogy kel a gyapju?“ ennyiért kérik, de nem akarja
annyin alul adni. Nem tudja a szeszfőzéssel fölhagyjon-e a nagy
accisa mellett. Panaszkodik a drágaságról, az ember mindig azon
töri a fejét, hogy miben lehetne valamit megtakaritani? A nőt
mindenki megcsalja, huzza, tudják, hogy nem ügyelhet semmire.</p>
<p>Törkölyi aztán, mikor pajtásaival összekerül, nem győzi eléggé
magasztalni, hogy milyen okos, milyen takarékos asszony ez a
Pajtayné, kétségtelenül egészen neki való, mintha csak számára
nevelték volna.</p>
<p>A mint pedig Tivadar ur behuzza maga <span class=
"pagenum"><a name="Page_126" id="Page_126">-126-</a></span> után az
ajtót, Corinna illatos szappannal lemossa ujjáról a mindenesetre
ráragadt tintafoltot, mert hölgyeknél az rendes, hogy betintázzák
ujjaikat ha tollhoz nyulnak; s elcsukva a számadások unalmas
lajstromát, a divatképek halmazával rakja körül magát; mert a kit
vár, a Nro 2. az egészen más genre.</p>
<p>A Nro 2. Taréjy Nándor nevezetes férfiu; az urak báljának
részvényese. Egy azok közül, a kiknek nagy Magyarországon jog
adatott azt mondani: mi urak vagyunk. Nagyszerü helyzet ez!
Azonkivül előtánczos a kotillonban. Ez sem mindennapi eset. És
tökéletes udvaroncz. Ezzel ugyan meg nem lehet az embernek unni
magát.</p>
<p>– Ah, nagysám épen divatlapokkal foglalkozik.</p>
<p>– Oh nem, oh nem. Csak a divatképekkel. Nem egyébért járatom
őket, mint a divatképekért, pedig azok sem sokat érnek. Már nézzen
ön ide; képzelheti e mellé a sötét lilaszin selyem mellé ezt a
szalmaszin diszezetet, hisz ez valóságos maskara.</p>
<p>– Nagysádnak igaza van. A szerkesztő alkalmasint valamelyik
putzhändler kegyelméből közli ez ingyen képeket, ki rokokó ruháit
akarja a közönségre kötni. Igy csak Szalmaváryné fogna
öltözködni.</p>
<p>– Hahaha. (Ez jól esett.) Én valóban kénytelen vagyok
bálruháimat Bécsben készitetni. <span class="pagenum"><a name=
"Page_127" id="Page_127">-127-</a></span> Az itteni szabóknak
nincsen semmi izlésük. Pedig vannak, a kik még ebből is hazafiságot
akarnak csinálni.</p>
<p>– Nevetséges! Egyébiránt nagyon jó nagysádtól, ha a divatlapok
tartalmát nem olvassa, mert legalább nem jár ugy, mint én a minap,
nem akarom megmondani – hol; egy hölgy társaságban, a hol
malapropos valaki belekeverte a társalgásba az irodalmat; azután
szó volt az irónőkről; egyszer csak egy delnő interpellál, hogy mit
tartok „Paradisa“ legujabb verseiről, a mik a „Holdsugár“ czimü
lapban megjelentek. Én erre azt feleltem, hogy biz én az egész
Paradisa neve alatt, modoráról itélve, nem sejtek mást mint egy
nagyon bagariacsizmás fűzfapoétát valahonnan az alföldről. Erre a
delnő nagy kegyesen meghajtja magát: Köszönöm a bókot, az a
bagariacsizmás fűzfapoeta én vagyok.</p>
<p>– Hahaha, hahaha! Ki volt az? mondja meg.</p>
<p>– Nem nagysád, azt már nem tehetem.</p>
<p>– Ugye báró Királyváryné? nem? ne tagadja. Vagy gróf Zajtayné.
Hiába tagadja, ugy is megtudom; ez nagyon mulatságos. Hanem már
most jöjjön, mondja el, ki hogyan lesz öltözve az első urak
báljában? Mit tudott ki Baltánszkyéknál? Kivel készitetik a
ruhákat? Az enyim még titok. Önnek megsugom, de tovább ne adja. A
pipereárusnőnek <span class="pagenum"><a name="Page_128" id=
"Page_128">-128-</a></span> megparancsoltam, hogy fejékemet
senkinek se mutassa meg, különben soha sem vásárlok nála. De ha ön
megakarja tekinteni.</p>
<p>Hogy ne akarna ilyet Taréjy Nándor? Persze, hogy el van a finom
izlés által ragadtatva. Ezt bizony nem is igen utánozhatná minden
ember. Csupa gyémánt solitairek a virágok kelyhében, ez hóditó
hatást fog elkövetni este lámpafénynél.</p>
<p>– Ez még eredetibb ötlet a minapi ékszernél, mely csupa régi
pénzekből volt összerakva, kisebb nagyobb aranyakból. Soha
érdekesebb nummismaticai gyüjteményt nem tanulmányozott még a
fiatalság, s mindazok közt nagysád arcza volt a legvalódibb
<em class="gesperrt">királynőkép</em>; valamint e mostani ékszernél
is csak nagysád szemei fogják a többi gyémántot felülragyogni.</p>
<p>Ilyen hiábavaló beszédek tetszenek az asszonyoknak.</p>
<p>Félóra mulva Taréjy Nándor is átengedi a tért másnak s siet a
tizenharmadik párbajt megvívni azon thema fölött, hogy az idei
farsang bálkirálynéja Pajtay Corinna és senki más.</p>
<p>Következik a Nro 3.</p>
<p>Corinna most már a divatlapok nyomtatásos részét rakja az ölébe,
mert Nro 3 poéta.</p>
<p>Nro 3-nak a neve Fellegormi Danó. Látni való, hogy csinált név.
Igy ismerik őt mindenütt, <span class="pagenum"><a name="Page_129"
id="Page_129">-129-</a></span> a hol szivesen látják; az igazi
nevét csak hitelezői szokták látni váltóikon.</p>
<p>– Nagysád a közelgő farsang éldeletein merengteti lelke
sugarait; szól Fellegormi Danó.</p>
<p>– Oh nem, sohajt Corinna. Lelkemet nem érintik a hiuság repke
vágyai; egy költeményt leltem itt: a „Harmathoz.“ Mily gyöngéd
eszme, mily jól esik rokonérzelmekre találnom. Álnév van aláirva;
és én azon gondolkodom, ki lehet ő.</p>
<p>Tudja nagyon jól, hogy az az „ő“ Fellegormi Danó.</p>
<p>Nro 3 fülig pirul: s azon észrevételt teszi, hogy milyen
boldogok a költők, kik azon szerencsében részesülnek, hogy
szellemeik minden szép szellemmel szellemi összeköttetésbe
jöhetnek.</p>
<p>Az ám; valóságos szellemi török basák.</p>
<p>– Vajjon nem ismerne hasonló hangokra nagysád e költeményben?
szól Danó, elövonva félénk szemtelenséggel kebléből egy
aranyszegélyü papirkát, s elszavalva belőle szörnyü émelygős
modorral egy döczöngős költeményt, melynek czime: „A fogoly madár“;
nem valami „Rebhuhn“, hanem egy madár, mely fogva van. Nem igen
lehet kivenni az értelmét, hogy gyermekvers-e, vagy aesopusi mese,
vagy szerelmes allegoria, vagy pedig hazafias költemény?
<span class="pagenum"><a name="Page_130" id=
"Page_130">-130-</a></span></p>
<p>Corinna a legutóbbinak veszi.</p>
<p>– Mintha összebeszéltünk volna. Nézze ön, én épen hasonló
költeményt irtam.</p>
<p>– Hogyan? Nagysád költeményt irt?</p>
<p>– De kérem ne mondja senkinek. Csak önnek szabad hallani.</p>
<p>– Engedje látnom.</p>
<p>– Nem. Magam olvasom fel. De meg ne itéljen, tudom, hogy gyönge:
„A lelánczolt sas.“</p>
<p>Ez már valóságos politikai költemény. A lelánczolt sas egy
fogoly ifju, kinek a repüléshez a hiányzó szárnyakon kivül még az a
gátló akadálya is van, hogy porkoláb vigyáz a lépéseire.</p>
<p>– Remekmű! Classicus költemény! Engedje nagysád, hogy ezt
elvigyem a „Holdvilágnak.“</p>
<p>– Oh nem, nem, nem. Erről nem szabad senkinek tudni. Egyedül ön
hallotta ezt. Majd később.</p>
<p>– Oh mi kár annyi lángoló honszerelemnek önmagába
temetkeznie!</p>
<p>A balga! Hogy tud honszerelemről beszélni valaki előtt, a kinek
körül van a homloka hunczutkákkal rakva!</p>
<p>Eredj már Isten hirével Nro 3: várnak az ebéddel: hadd jöjjön
már a Nro 4.</p>
<p>A Nro 4 senki sem más, mint – doctor Grisák. <span class=
"pagenum"><a name="Page_131" id="Page_131">-131-</a></span></p>
<p>Nagy tévedés és százados félreértés gyászos jelensége azon
sajnálatraméltó körülmény, miszerint a regényirók a legujabb időkig
azon balfelfogásban voltak, hogy a „doctor juris“-okat nem lehet
szerelmes szerepekben applicálni.</p>
<p>E nézet a mennyire ellene küzd a kor szabadelvü irányának, annál
is jobban megczáfoltatik az empyria concret felfedezései által.</p>
<p>Óh igen is: tudnak udvarolni, még tánczolni is a doctores juris,
tudnak consultatiókat tartani szép szemek birói széke előtt minden
honorárium nélkül, szellemi cselszövényeket szőni, törvényes és
törvénytelen uton, sőt a mi legvakmerőbb állitás: még arra is
képesek, hogy egy biró elé bocsátott ügyet <em class=
"gesperrt">siettessenek</em>: a nősülés ügyét.</p>
<p>Miért ne udvarolhatna doctor Grisák Pajtaynénak?</p>
<p>A jogalap meg van hozzá: az ő eszességének köszönheti, hogy a
vitalitiumképen birt jószágrész tulajdonává lett, s azt eladhatta.
Ezért neki hálával tartozik. Egy életrevaló doctor jurisnak már
aztán könnyü dolog a hálatartozásból, ügyvédi fáradság s egyéb
expensák hozzáadásával szerelmi keresetet inditani meg s azt mint
házasságot exequálni.</p>
<p>Tehát jogalap van.</p>
<p>De ok is van hozzá.</p>
<p>Doctor Grisák maga legjobban tudja, hogy Pajtayné
birtokviszonyai a legjobb alapon <span class="pagenum"><a name=
"Page_132" id="Page_132">-132-</a></span> nyugszanak. A vételár
solid status-papirokban van elhelyezve, a mik ez idő szerint 7
percentet jövedelmeznek; s Jove favente, 8-at is hozhatnak. Ebből
„méltóságosan“ lehet élni.</p>
<p>Tehát ok is van.</p>
<p>És végre kedvező körülmények is vannak. Az asszonyság elég szép
és fiatal s ugy látszik, maga is hajlandó a doctor urhoz. Igaz
ugyan, hogy több udvarlója is van, de azok fölött a doctor ur van
par excellence kitüntetve, ő csaknem mindennapos nála s rendesen
ott szokta magánál marasztani ebédre. Dr. Grisák eddig is ugy érzi
máré magát a szép özvegynél, mintha otthon volna.</p>
<p>Aztán a dolog természete is ugy hozza magával, hogy Corinna
kénytelen a doctor jurist legbizalmasabb titkaiba beavatni.
Természetesen. A tolvaj védője is azt mondta védenczének: „barátom,
nekem mindent mondj el, a mi igaz; majd, a mi nem igaz, azt hozzá
teszem én.“</p>
<p>Egy idő óta pedig sajátságos megbizásban kelle eljárni a doctor
urnak.</p>
<p>A szép özvegy azt bizta rá, hogy egy fiatal embernek, ki
politikai vétségért hosszas börtönre van itélve; lehető korábbi
kiszabadulását meg kell akadályozni.</p>
<p>Ez a fiatal ember Garanvölgyi Aladár.</p>
<p>Az öreg Garanvölgyi Ádám bizonyosan minden követ megmozdit, hogy
a még hátralevő <span class="pagenum"><a name="Page_133" id=
"Page_133">-133-</a></span> tiz évet kedvencz unakaöcscsének
elengedjék.</p>
<p>Ezt ellensulyozni kell.</p>
<p>Adatokat kell rá szerezni, hogy Ádám ur most is annyi rosz
dologban töri a fejét, mint hajdan. Fel kell fedezni, hogy tervei
vannak, miknek kivitelére öcscsét mulhatlanul fel kell használnia.
Egy szóval meg kell akadályozni Aladár megkegyelmeztetését.</p>
<p>Hiszen doctor Grisáknak nagyon helyes volt ez mind. Mindjárt
detachirozott is egy keze ügyében levő embert, ellátva illő
utasitásokkal: bizonyos Straff nevü egyéniséget, kit már egyszer
hallottunk emlitetni.</p>
<p>Már most tehát tudjuk az igazi nevét.</p>
<p>Tehát az ál-Petőfi és a többi, a mivé átváltozott egész
Bogumilig, Straff Péter, senki más: és ez doctor Grisák bérencze
Pajtayné bizományában.</p>
<p>Hanem azt az egyet mégis szerette volna tudni doctor Grisák,
hogy tulajdonképen mégis mi indok lehet az, a mi e szép, ragyogó
szemü és mosolygó száju asszonyt arra birja, hogy ily kegyetlenül
bánjék egy emberrel, a ki fiatal? Mert ha az csupán atyafiságos
gyülölet, akkor igen szép; de hátha sértett szerelmi boszu?</p>
<p>A legközelebbi alkalommal meg is inditá a nyomozást, félig
bizalmasan, félig hivatalos tudnivágygyal. <span class=
"pagenum"><a name="Page_134" id="Page_134">-134-</a></span></p>
<p>– Ugyan mondja meg nagysád, mi oka van azt a Garanvölgyi Aladárt
ily kiméletlenül sujtani. Hogy nagy okai lehetnek rá, arról nem
kétkedem.</p>
<p>– Lássa ön, azt a világon senkinek meg nem mondanám; de önnek
kell, hogy felfedezzem, nehogy „valami roszat“ gondoljon felőlem.
Midőn férjem meghalt: az öreg Garanvölgyi Ádám addig mesterkedett,
mig keresztül vitte, hogy engemet Aladár öcscsével eljegyezzen.
Pedig nagyon sok bajába került, mert Aladár megholt férjemnek közel
rokona levén, a házassági engedély megszerzése sok időt és
utánjárást vett igénybe. Az öreg urnak egyenesen az volt a czélja
ezzel, hogy ha én Aladárhoz megyek nőül, annak magának is saját
szerzett birtoka levén, az özvegyi jogon birt jószágrész Ádám urra
visszaesik. Oh az öreg nagy mester, igen ravasz róka; a hol lehet,
berántja az embert.</p>
<p>Doctor Grisákot rávitte a lelke, hogy ráhagyja, hogy „ugy
van.“</p>
<p>– Hanem én voltam oly előrevigyázó, hogy mielőtt kezemet
odaigértem volna, egy moringlevelet, egy kölcsönös szerződést
kötöttem Aladárral; melyben minden vagyonunkat közös birtoknak
nyilatkoztatjuk; a mi az övé, az az enyim; a mi az enyim, az az
övé. Aladár könnyelmü ember volt, könnyen ráállt. Nekem tulajdon
képen nagyon kevés birtokom volt akkor, <span class=
"pagenum"><a name="Page_135" id="Page_135">-135-</a></span> mert
anyai örökségem csőd alá volt kerülendő; ezt ő bizonyosan nem
tudta. Mielőtt azonban házasságunk végbemehetett volna, kiütött a
háboru; Aladár egy izben elment a vörös pántlikásokkal, mint
nemzetőri százados; én Pozsonyba futottam, később azután hallottam
hirét, hogy a huszársághoz lépett át; mindenben részt vett; ezredes
is lett a magyaroknál; ebből megitélheti ön, hogy micsoda könnyelmü
ember volt? Én az alatt várhattam a menyegzőre.</p>
<p>– Hallatlan szeleburdiság.</p>
<p>– Egyszer aztán vége lett az egész tréfának, Aladárt befogták;
nem tudta magát kimenteni, mint más okos ember, inkább a más
hibáját is magára vallotta; ebből láthatja ön, hogy milyen
haszontalan ember.</p>
<p>– Pedig jogot is végzett!</p>
<p>– Ebből aztán az lett, hogy elitélték fogságra. Ez még hagyján;
de minden vagyonának elvesztésére.</p>
<p>– Ahá! szólt doctor Grisák, térdére csapva, most kezdett már
előtte világosodni a tájék.</p>
<p>– Már most, ha ő hirtelenében kiszabadul; a birtokvisszonyok meg
vannak fordulva; akkor ő volt gazdag; én voltam csőd alatt; most én
vagyok gazdag, ő koldus. Szerződésünk pedig kezében van. Az a
szerződés pedig saját gondoskodásomból, ugy összevissza van kötözve
vinculumokkal, hogy a melyik fél fel <span class="pagenum"><a name=
"Page_136" id="Page_136">-136-</a></span> akarja bontani, nagyon
nagy eret vág vele magán. Érti ön már most a dolgot?</p>
<p>– Tökéletesen.</p>
<p>Doctor Grisák el volt ragadtatva e nő bölcsessége által; hisz
ebben egy doctor juris utriusque veszett el! No de a mit a
természet mostoha intézkedése megtagadott tőle, azt helyre lehet
hozni az által, ha doctor jurisné lesz belőle; soha jobban
összeillő kedélyek egymással nem találkozhattak.</p>
<p>– Kedves nagysád; én egészen helyesnek találom aggodalmait;
szerencsére törvényeink az itt emlitett esetre nézve igen üdvös
jogorvoslatokat reserváltak. Legelső teendője nagysádnak következő
ediotalis idézést köröztetni hirlapok utján, persze hivatalosan:
„Garanvölgyi Aladár, <em class="gesperrt">kinek tartózkodási helye
nem tudatik</em>; ezennel felszólittatik a házassági szerződések
értelmében keletkezett kötelezettségeinek teljesitése végett
alólirt helyen megjelenni, mit ha egy év egy nap alatt megtenni
elmulasztana, minden az idézett kötvényekből származó
kötelezettségek in comtumaciam semmiseknek és felbontottaknak
nyilatkoztatnak.“</p>
<p>– Lehető volna ez?</p>
<p>– Oh van rá több eset. Hasonló uton házasságok is bontattak már
fel.</p>
<p>– De hiszen mi tudjuk, hol van Garanvölgyi Aladár. <span class=
"pagenum"><a name="Page_137" id="Page_137">-137-</a></span></p>
<p>– Nem tartozunk tudni. A domicilium kérdése nem a beperlő dolga.
Hogy a megidéztetés helyére meg nem jelenhet egy év és nap alatt,
az az ő hibája; mi nem tartozunk felőle értesülve lenni s a törvény
előtt az nem kifogás. És akkor egy év mulva, hogy minden további
alkalmatlan kötelezettséget elháritson nagysád magáról;
leghelyesebbnek ajánlanám a rögtöni férjhez-menetelt, igy nagysád
egészen biztositva volna.</p>
<p>Corinna szeme közé akart nézni e szóra a doctor jurisnak: de nem
tehette, mert hisz az szemüveget hord; hölgyeknek nagyon
alkalmatlan gát ez a szemüveg; nem olvashatnak a férfi szemében, a
helyett saját miniatur arczképeiket látva meg az üveg tükrében.</p>
<p>No de a dolgot megérteni nem is igen mély vizsgálódás kellett. A
doctor ur a megirt receptet mindjárt maga is kész volna bevenni.
Majd meglássuk.</p>
<p>– Ezt mégis nem szeretném. Szólt Pajtayné, huzódozva a bölcs
ajánlattól. Bizonyos tekinteteket kimélni tartozom.</p>
<p>– Bocsánat tisztelt nagysád; én sokkal jobban kimélve látom
Aladár urat az én ajánlatom által. Ez esetben neki csak egy évig
kellene azon gondoskodásban részesülnie, hogy mostani tartózkodása
helyét el ne hagyhassa; egy év mulva, ha egyéb akadálya nincs
kiszabadulásának, nagysád érdeke nem álland <span class=
"pagenum"><a name="Page_138" id="Page_138">-138-</a></span>
utjában, mig igy kénytelenek vagyunk őt szomoru sorsában továbbra
is megerősiteni.</p>
<p>– Nem őt értettem, kérem. Saját magamat. Igaz, hogy ez rá nézve
kisebb baj volna, de nagyobb lenne én reám. Önnek nincs fogalma
arról a türelmetlenségről, a mivel az embernek itt minálunk minden
tettét birálgatják. Minden magán ügyből politikai kérdést
csinálnak. Ha egy kivándorolt honvéd menyasszonya máshoz megy nőül:
kigyót békát kiáltanak fejére; ha valaki pénzét nem hagyja egy
bujdosónál ott veszni, azt mindjárt hazaárulásnak mondanák. Ha
rólam valami nyilvános fellépés elárulna e kérdésben valamit, a
legvakmerőbb rágalmaknak tenném ki magamat. Aztán tudja kegyed, az
ember a jó hirét szereti.</p>
<p>– Azonban végtére is – nagysád nincs ehez a koronaországhoz
kötve.</p>
<p>– Arról magam is töprengtem már; de még nem határozhattam el
magamat. Hagyjuk ezt későbbre. Most egyelőre maradjunk annál, a
mire kértem. Estére el fog ön jönni theára hozzám?</p>
<p>Ez azt jelenté, hogy most ebédre nem marasztaltatik.</p>
<p>– Igen sok dolgom van; magyarázá az özvegy. Leveleket kell irnom
mindenfelé.</p>
<p>– Nagysádnak oly nagy correspodentiája <span class=
"pagenum"><a name="Page_139" id="Page_139">-139-</a></span> van;
hogy már azért magáért megérdemelné férjhez menni.</p>
<p>– Csak nem képzeli ön, hogy férjemmel iratnám leveleimet.</p>
<p>– Nem; hanem a levélirások elmaradnának.</p>
<p>– Óh ne képzeljen ön szerelmes leveleket. A kit én szeretni
akarok, annak azt nem adom irásban.</p>
<p>Grisák ur ezt nagyon okos szónak találta; mely eléggé indokolva
van, ha az embernek már egyszer az irásban adott szerelmi
kötelezettség annyi fejfájást okozott. Mig aztán a lépcsőkön
lement, végig futott azon levelek lajstromán, miket ő hozzá
küldözött a szép özvegy s ugy találta, hogy csakugyan nincs azokban
semmi szerelmi nyilatkozat. Már pedig, ha valaki, hát ő…</p>
<p>Alig huzá be maga után az ajtót doctor Grisák, midőn Corinna
ismét iró-asztalához ült, s egy finom illatos lilaszin lapocskára,
csipke nyomatu szegélylyel, irni kezde:</p>
<p>„Kedves barátom!“</p>
<p>A többi titkos jegyekben van irva.</p>
<p>A levél boritékára ez jön: Straff Péter urnak: Kápolnán, poste
restante.</p>
<p>Straff Péter ur, és „kedves barátom.“ Szép constellatio!</p>
<p>Doctor Grisák bureaujába visszasietve, egy látogató jegyet
talált asztalán, melyen Ankerschmidt <span class="pagenum"><a name=
"Page_140" id="Page_140">-140-</a></span> lovag nevét olvasá,
nehány plajbász vakaritással, melyből az sült ki, hogy a lovag ur
délutáni öt órakor el akar jönni.</p>
<p>– Aha! A yorkshireiek végett! Még most is azt képzeli, hogy itt
ezen a világon ügyvédnek, birónak semmi egyéb dolga nincs, mint ha
valami jámbor farmernek elveszett a lábas jószága, azután
szaladgálni. No ez járhat, még itthon talál.</p>
<p>Hanem a sors ezuttal megbüntette gonosz akaratu szándokáért,
mert a mint a vendéglőbe benyitott, a hol az elegans világ szokott
dinirozni; hát épen annál az asztalnál, a hol ülni szokott, találta
letelepedve Ankerschmidtet. Az már akkor a dessertnél volt.</p>
<p>– Épen méltóságodat <em class="gesperrt">kerestem</em>! szóla
doctor Grisák, helyet foglalva a lovag ur mellett.</p>
<p>– Bravo: hát akkor nem is kell önhöz fáradnom.</p>
<p>– Óh kérem, de legyen szerencsém. Itt nem végezhetünk ügyleti
dolgokat.</p>
<p>– Nem igen sokat kell magyaráznom rajta, a miért önhöz
jöttem.</p>
<p>– Értem. Tudom. A yorkshireiek.</p>
<p>– Ördög, menykő! Ne hozza ön a yorkshirei historiát elő! kiálta
haragosan Ankerschmidt; s jó szerencse, hogy indulatát leöntheté
egy pohár ruszti máslással. Az is bolond volt, a ki elkezdte az
ilyen tréfát. No de vége. <span class="pagenum"><a name="Page_141"
id="Page_141">-141-</a></span> Erről egy szót se többet. Másban
járok. Egy folyamodásra van szükségem. Valami szépre.</p>
<p>– Készen vagyok.</p>
<p>– Mikor nyugdijaztattam magamat, azt mondták odafenn: bizonyos
lehet ön a felől, hogy akármikor kérni fog valamit, kérelme azonnal
teljesittetni fog. No hát most fel akarom használni ezt az
igéretet. Arra kell egy folyamodás. Irásban. Mert szóval majd
elmondom én azt magam.</p>
<p>– Értem. Szólt bizalmas suttogással hajolva közelebb
Ankerschmidthez a doctor. Talán valami rendjel ügye?</p>
<p>– A mennykőt! Most is annyi van, hogy nem tudom hol viselni.
Aztán kinek mutassam? A parasztjaimnak otthon? Mást akarok én.
Valami fogolynak akarok kegyelmet eszközölni.</p>
<p>– Ah, ez igen szép, ez igen nemes. Tán financialis botlásért van
elitélve.</p>
<p>– Nem. Politikai vétség miatt.</p>
<p>– Ah! Bizonyosan az aula tagja?</p>
<p>– Nem. Magyar katonaember.</p>
<p>– Tán egy hajdani tisztársa nagyméltóságodnak.</p>
<p>– Épen nem az. Nem ismerem. De felakarom használni minden
befolyásomat érte. A neve Garanvölgyi Aladár. Annak a Garanvölgyi
Ádámnak az öcscse, tudja? Nos, mi a patvar lelte önt? <span class=
"pagenum"><a name="Page_142" id="Page_142">-142-</a></span></p>
<p>– Semmi, semmi. Egy halszálka akadt a torkomon.</p>
<p>– Halszálka? Menykőt. A borjucotletteből. No ilyen rajtam sem
történt még, pedig hat esztendeig éltem a menázson!</p>
<p>Doctor Grisák csunya kelepczébe került; két cliens közé, a kik
közül az egyik igen jó jövedelem, a másik pedig igen jó
kilátás.</p>
<p>– Szabad megtudnom méltóságodtól, mi oka van az érintett urat
pártfogolni?</p>
<p>– Az nem tartozik a dologra. Azt nem is szükség hiresztelni,
hogy én ebben lépéseket teszek, miután a mint vége van a dolognak,
elfeledjük. Én Garanvölgyi Aladár urat nem ismerem most, nem fogom
ismerni azután. Ezt tessék az én részemről ugy venni, mint
magánmulatságot. Nem is akarok én semmiféle szinpadi szerepet
játszani, hogy én nékem tapsoljon a galleria valami
nagylelküségért, vagy tudja patvar miért? Csak a tényt akarom
elérni: minden további vonatkozás nélkül. Akarom, hogy Garanvölgyi
Aladár otthon legyen, aztán semmi közöm hozzá. Ha találkozunk az
utczán, jó napot kivánunk s odábbmegyünk. Azért nem is az a tervem,
hogy magam folyamodjam kiszabaditásáért, hanem valaki más; én majd
azután csak a harmadik személy folyamodásának akarok sikert
szerezni azzal a befolyásommal, a mi illető helyeken számomra fenn
van tartva. <span class="pagenum"><a name="Page_143" id=
"Page_143">-143-</a></span></p>
<p>– Ugy? értem. Az öreg Garanvölgyi lesz a folyamodó?</p>
<p>– Az öreg Garanvölgyi? Ah, barátom, akkor ön nem ismeri az
öreget. Az nem folyamodik semmiért.</p>
<p>– Ugy tudom, hogy nagyon szerette unakaöcscsét.</p>
<p>– Szerette, de azért nem folyamodik érte.</p>
<p>– Sőt lényeges szüksége is van rá, mert ő maga, sok hóbortja
mellett, egészen tönkre juttatja nagy gazdaságát, a mit a jól
képzett fiatal ember igen jó karban tartott.</p>
<p>– Az mind meglehet. Hanem azért az öreg szomszédnak hamarább
nyakába szakad a háza, hamarább lerágják a lábáról az egerek a
csizmát, mint ő egy folyamodásnak aláirja a nevét. Ezt én jobban
tudom. Valakinek másnak kell föllépni. Más közelálló rokonnak.</p>
<p>Doctor Grisák kiváncsian kezde egy fogpiszkálóval müködni;
vajjon ki lehet az?</p>
<p>– Nos; nem találja ön el, hogy kinek kell folyamodnia?</p>
<p>Doctor Grisák rázta a fejét; ő ki nem találja.</p>
<p>– No hát ne találja ki. Hanem hát csak készitsen el egy szép
folyamodást; de szép legyen; ne valami száraz stylus, mintha
privilegiumot kérne valaki ujon feltalált csizmakenőcsre; hanem
illő, méltóságteljes; majd én azután gondoskodom, hogy az
illetővel, a kinek <span class="pagenum"><a name="Page_144" id=
"Page_144">-144-</a></span> folyamodnia kell, aláirassam; azután
majd én magam felviszem azt Bécsbe. Azért csak siessen ön azzal a
kompóttal, nem szükség minden szem cseresnyéről külön lerágni a
magot. Mikor én olyan idős voltam, mint ön; minden cseresnyét
magostól ettem meg. Tehát csak iparkodjék, én megvárom s együtt
elmegyünk az ön szállására. Ön maga megirja a folyamodványt, ezt a
segédek kezébe sem szabad juttatni; én zsebembe teszem s aztán
megyünk együtt az aláirást megszerezni.</p>
<p>Doctor Grisák jobban megfőtt e szavak alatt, mint a rostbeaf, a
mit elköltött. Ez szép lesz. Az ő saját kézirása menjen fel, mint
folyamodás; a lovag által pártfogolva; holott Pajtayné épen
ellenkező megbizással terhelé meg! Hogy ő maga irjon szivreható
esedezést annak az embernek a szabadsága érdekében, a ki épen azt
akarja nőül venni, a kit ő is áhit.</p>
<p>De nem lehetett Ankerschmidtől szabadulni; csak meg kellett inni
a fekete kávét szaporán s igyekezni vele haza a szállásra, ott
leülni s addig föl nem kelni, a mig a kivánt okmány szerkesztve
nincsen.</p>
<p>A doctor urnak az a ravasz ötlete volt, hogy majd ő olyan sok
ákombákomot fog ebben a folyamodásban csinálni; annyi törlést,
beleigazitani, miszerint szükséges letisztáztatni. De csalódott. A
mint a lovag végig olvasta a fogalmazást, szépen összehajtotta és a
zsebébe tette. <span class="pagenum"><a name="Page_145" id=
"Page_145">-145-</a></span></p>
<p>– Kérem alássan! majd egyik irnokommal letisztáztatom.</p>
<p>– Nem szükséges. Jó ez igy.</p>
<p>– Csak nem gondolja méltóságod igy brouillonban beadhatni.</p>
<p>– Nem bizony. Hanem magának a folyamodónak kell ezt saját
kezüleg leirni szórul szóra.</p>
<p>– De az nem fog elmenni rajta.</p>
<p>– Én eltudok rajta menni s lediktálom neki magam.</p>
<p>Ezt már nem lehetett megmenteni. A lovag ur kezébe fogta, s azt
többé tőle semmi rohammal visszafoglalni nem lehet.</p>
<p>Már most legsürgetősebb feladat e váratlan fordulatról Corinnát
értesiteni. A veszély sürgetős; ezt valahogy paralyzálni kell.</p>
<p>Szerencsére a tábornok végezve az ügyet, nem akar tovább időzni,
hanem rögtön veszi kalapját s indul dolga után. Doctor Grisák maga
is sietős utban van. Neki természetesen Pajtaynét kell minél elébb
felkeresni. Az ugyan csak theára várja őt, de ily rendkivüli
esetben nem várhatja az ember az audientia rendes óráit, midőn
minden percz rohanó veszély.</p>
<p>A kapu alatt doctor Grisák sürgős indulnivágygyal vesz bucsut
Ankerschmidtől, s miután kölcsönösen kezet szoritottak, s egymásnak
jó éjszakát, sok szerencsét kivántak és egymást biztositák a felől,
hogy milyen <span class="pagenum"><a name="Page_146" id=
"Page_146">-146-</a></span> nagy szerencse volt rájok nézve e
találkozás; akkor – ugy tapasztalák, hogy mind a ketten egy felé
akarnak menni.</p>
<p>– No ez derék, tehát ismét egy uton megyünk.</p>
<p>A Kristóftéren ismét bucsut vettek egymástól, ismét kezet
szoritottak.</p>
<p>– Sok szerencsét.</p>
<p>– Isten önnel.</p>
<p>– Merre tetszik tartani?</p>
<p>– Én a váczi-utczának.</p>
<p>– No én is arra megyek.</p>
<p>S a másodszori bucsuzás után is megint csak egy uton haladtak.
Nagyon nevettek ők ezen.</p>
<p>Végre aztán egy két emeletes ház kapuja előtt véglegesen megállt
Ankerschmidt.</p>
<p>– De már itt csakugyan bucsut kell vennünk. No kedves doctor, a
viszontlátásig.</p>
<p>– Igen örülök, szólt a doctor. S azzal mind a ketten majd
odaszorultak a kapuhoz, a hogy egyszerre akartak belépni rajta.</p>
<p>– Mi az ördög? Hát ön is ide tart?</p>
<p>– Hát nagyságod is ide törekszik? No ez rendes.</p>
<p>– S mi olyan szépen elbucsuztunk már háromszor egyhuzomban.</p>
<p>– Pedig nem is vagyunk egymásnak adósok.</p>
<p>– Micsoda ismerője lakik itt önnek? <span class=
"pagenum"><a name="Page_147" id="Page_147">-147-</a></span></p>
<p>– Nekem? – szólt doctor Grisák tétovázva. Én ő nagyságához,
Pajtayné asszonysághoz megyek bizonyos ügyekben.</p>
<p>– Bravó! Ez derék. Hisz én is oda megyek, ön legalább már tudja,
merre nyilik az ajtó, bevezethet; én csak a ház számát tudtam. ’Sz
én is épen ide indultam. No ez derék véletlen.</p>
<p>Azzal megfogta a lovag a doctor karját s tolta őt nagy nyájasan
maga előtt; az pedig szerette volna őt lehajitani a lépcsőn, ha meg
nem lett volna győződve a felől, hogy a lovag hamarább le fogná őt
hajitani, ha a „jus fortioris“-ra kezdenének apellálni.</p>
<p>Doctor Grisák egy csinyt tett kis diák szivdobogásával engedé
magát Ankerschmidt által kisértetni, mint a kinek valami gonosz
sejtelem azt sugja, ha a praeceptor megtud valamit, majd olcsó lesz
a mogyoró pej!</p>
<p>Ankerschmidt pedig szivesen látandott vendég lehete Pajtaynénál,
a legelső adásvevési viszony óta; mindig is nagyon magasztalólag
szokott emlékezni a hadastyán szeretetreméltó tulajdonairól.</p>
<p>Igen is: „<em class="gesperrt">szeretetre</em>“-méltó
tulajdonairól. Mert ne is hizelegjetek magatoknak azzal ifju
felbodoritott haju polgártársak, mintha az asszonyok már csak
kizárólag titeket tüntetnének ki; s minket ősz, szürke, félig és
egészen <span class="pagenum"><a name="Page_148" id=
"Page_148">-148-</a></span> kopasz „meglett“ <em class=
"gesperrt">ifjakat</em> észre sem vennének.</p>
<p>Valóban igen szivesen is fogadák a lovagot. A háziasszony csupa
figyelem volt iránta. Őt tünteté ki legjobban vendégei között; tőle
kérdezte meg, hogy mit zongorázzon? mellé ült a theázás alatt, s
engedte a társaság egyéb alkatrészeit, ott a hol nekik tetszett,
csoportosulni. Pedig jelen voltak az előtánczos, a gazdász, a költő
s egyéb imádók is, azok Corinna nőismerőit mulattatták, ki itt, ki
amott telepedve le, mig Corinna maga a lovagot tartá
legérdemesebbnek apró udvariasságok alkalmazására, a miben őt
életrevaló tisztelői nem is akadályozták.</p>
<p>Csak Doctor Grisák iparkodott untalan ugy ejteni a dolgot, hogy
„harmadik lehessen a szövetségben“, mindenféle apropos-kkal au
courant tartva magát a két cliens párbeszédének folyama körül.</p>
<p>Fölösleges aggodalom volt. Csupán csak szépségeket mondogattak
egymásnak, a hogy szokás a világban.</p>
<p>Később aztán gyérülni kezdett a társaság. Igen dicséretes bevett
szokás szerint, minden oltározó ugy osont el, hogy azt senki se
tudja; nem mint falusi estélyeken, hogy elébb felveszi a bundát,
meg a botosokat s azután sorban bucsuzik a háziaktól, meg az
ottmaradó vendégektől. Itt legfeljebb az inas tudja <span class=
"pagenum"><a name="Page_149" id="Page_149">-149-</a></span> meg,
hogy eltávozott valaki, midőn a felöltönyt felsegiti rá. Doctor
Grisák is nézegette már egy párszor az óráját, ide-s-tova éjfél
lesz; mindenki takarodik már, csak Ankerschmidt nem akar még
mozdulni az elfoglalt positióból, s már a hetedik csésze theát
iszsza; még megtalálja ütni a guta!</p>
<p>Most végre egy pár női vendég közbejötte háboritja meg a
társalgást, kik mulattatóik elosontával szinte felkerekednek s
kocsijaikat előrendelik. Már ezek bucsuznak a házi asszonytól. Az
kikiséri őket. A lovag állhatatosan ülve marad, mint az ezeregy
éjszakai kőlábu herczeg.</p>
<p>– Ugyan késő már az idő – szól doctor Grisák, kényelmetlenül
feszengve.</p>
<p>– Az ám: – helyesli Ankerschmidt, önnek korán kell felkelni,
mért nem megy haza?</p>
<p>– Megvárom önt, hogy együtt menjünk! Én kocsit rendeltem
ide.</p>
<p>– Fölösleges volt. Egyébiránt várjon meg, hanem akkor még
töltsön magának egy csészével; mert ráér.</p>
<p>Üm. Ennek ugyan megtetszett itt.</p>
<p>A lovag hozzáfogott, hogy rhumot égessen czukorral a theás
kanalában.</p>
<p>Corinna visszajött s ujra letelepedett mellé; doctor Grisák
oldalvást ült le, nagy kedvetlenül könyökölve egy kis
etagérere.</p>
<p>– Nagysád vendégei már elmentek mind? kérdé Ankerschmidt.
<span class="pagenum"><a name="Page_150" id=
"Page_150">-150-</a></span></p>
<p>– Oh az nem tesz semmit, sietett őt megnyugtatni Corinna.</p>
<p>– Sőt nagyon szeretem, hogy valahára egyedül szólhatok
nagysáddal.</p>
<p>Corinna kétkedő szemmel inte doctor Grisák felé.</p>
<p>– Oh, a doctor ur előtt lehet szólanom, szólt Ankerschmidt,
lassudan csepegtetve az égő rhumot kanalábol a theába. Ő be van
avatva.</p>
<p>Mi lehet ez? kérdezé magában Corinna, mig doctor Grisák
kényelmetlenül feszengett helyében.</p>
<p>– Nagysád, mint tudom, menyasszony; szólt Ankerschmidt, nyájas
bonhomiával tekintve Corinnára.</p>
<p>– Óh nem, óh nem; szólt ez fülig elpirulni akarva.</p>
<p>– De én ugy vagyok értesülve.</p>
<p>– Óh kérem, én nekem semmi szándékom férjhez menni.</p>
<p>Igy védik magukat azok, a kik azt akarják, hogy
megczáfoltassanak.</p>
<p>– Tudom, tudom. Egy kellemetlen körülmény. Nagysád mindenkit
visszautasit és ennek senki sem találja ki az okát. Én már tudom
azt. Ne tessék zavarba jönni. Kegyed jegyese fogva van. Én tudom
jól. Még pedig oly hosszu időre, hogy mikor ismét maga előtt fogja
látni, már akkor egy elmaradt ifjuság alkonyán nyujthatják
egymásnak kezeiket. És nagysád titkolja <span class=
"pagenum"><a name="Page_151" id="Page_151">-151-</a></span> bánatát
s azt mondja, nem megy nőül soha. Én ezt nagyrabecsülöm. Én
meglehet, hogy ellenség voltam, a mig verekedtünk; de minek
üldözném azt, a ki már nem is védi magát? Én azt mondom, hogy
nagysádnak rövid időn boldognak kell lenni, még pedig az által, a
kit oly messze elveszettnek gondol.</p>
<p>Corinna meglepetve nézett Grisákra, ki minden lehetőt
elkövetett, hogy inggallérát oly magasra felhúzza, hogy egészen
elrejthese magát mögötte.</p>
<p>– Kereken kimondva, – szólt Ankerschmidt lovag, – én intézkedni
akarok, hogy egy megkegyelmezési folyamodvány a legjobb helyre
legjobban ajánlva eljusson s kezeskedem a sikerért, hogy két hónap
mulva Garanvölgyi Aladár itt lesz nagysád lábainál.</p>
<p>Doctor Grisák szükségesnek találta e szavaknál egy pohár vizet
okvetlenül meginni.</p>
<p>Corinna zavartan és közönyösen hebegé: „nem értem.“</p>
<p>– Oh pedig ez nagyon egyszerű.</p>
<p>Ankerschmidt zsebébe nyúlt s doctor Grisák kétségbeesésére a
sokszor emlitett fogalmazást vonta elő.</p>
<p>A doctor érzé, hogy el van veszve.</p>
<p>– Ez egy igen szép folyamodás, melyet nagysád tulajdon szép
kezecskéjével fog letisztázni. Kell, hogy lássék rajta a szerető
kéz reszketése. Ha egy pár betü kimarad is belőle, <span class=
"pagenum"><a name="Page_152" id="Page_152">-152-</a></span> annál
jobb; arról fog látszani az érzelem valódisága. Ezt nagysád aláirja
s azután együtt felmegyünk Bécsbe. Én személyesen elkisérem
mindenüvé, a hol megjelennie kell; s biztositom felőle, hogy ha
valami, ugy ez a kérvény, nem fog tagadó válaszszal
visszajönni.</p>
<p>Doctor Grisák ugy érzé, hogy két éles nyil ahoz a fauteuilhöz
szegezi, a melyben összeroskadva ül; e két éles nyil Corinna két
szeme.</p>
<p>Megismerte a fogalmazáson a doctor irását.</p>
<p>Vége neki!</p>
<p>Corinna ereiben forrt a méreg. Ez az együgyü vén ember a
helyett, hogy kapna az alkalmon, a midőn egy szép szalmaözvegyet,
egy „res nullius“-t lát maga előtt, micsoda zavart akar előidézni;
s még azt kivánja, hogy ezt, mint nagylelküséget irják fel az
árjegyzékébe.</p>
<p>De az a másik! Az a törvényes ember. A ki mindent jól tud. Nem
tudta lebeszélni e balga szándékról a hadastyánt? még ő fogalmazta
számára ezt a fatális kérvényt.</p>
<p>És ezt ő sajátkezüleg irja le!</p>
<p>És ő maga járjon utána annak, a minek bekövetkezésétől
retteg.</p>
<p>Óh ezek a férfiak érdemesek volnának mind arra, hogy egytül
egyig mind be legyenek zárva föld alatti börtönökbe; a hol halálra
epedjenek egy óhajtott asszonyi hang hallhatásaért. <span class=
"pagenum"><a name="Page_153" id="Page_153">-153-</a></span></p>
<p>A lovag csak kavargatta csészéjében az égetett czukrot. Egészen
meg volt elégedve a theater couppal, s semmit sem várt kevesebbet,
mint hogy a szép özvegy sirva fog vállára borulni s kezét
megcsókolni törekszik, a mit ő telhetőleg meg fog akadályozni.</p>
<p>Corinnának most hirtelen egy státus csiny ötlött eszébe,
jellemző arra nézve, mennyi erő s mennyi gyöngeség tud párosulni
egy asszonyi szivben.</p>
<p>A kérvényt összehajtá s visszatette a lovag elé.</p>
<p>És azzal hideg hangon, de tört lélekzettel monda neki:</p>
<p>– Uram; <em class="gesperrt">mielőtt önt ismertem volna</em>,
kész leendtem e lépést megtenni; de „most, a ki önnek ellensége, az
nekem is ellenségem.“</p>
<p>Ez vallomás in optima forma! Nem akarom régi vőlegényemet
kiszabaditani, hogy „önnek“ utjában ne legyen!</p>
<p>És ez egyuttal aztán kosár is doctor Grisáknak.</p>
<p>Ankerschmidt összeszoritá ajkait, nagyot nézett azok alul a sürü
szemöldök alul Corinnára: azzal csendesen visszadugta mellékzsebébe
az iratot, s begombolá kabátját.</p>
<p>– Késő az idő; doctor ur. Mehetünk.</p>
<p>– Nem iszsza meg theáját? szólt marasztó hangon Corinna.
<span class="pagenum"><a name="Page_154" id=
"Page_154">-154-</a></span></p>
<p>– Köszönöm. „Elég volt.“</p>
<p>Minden elég volt már a lovagnak.</p>
<p>Egy hideg főhajtás után bucsut vett és eltávozott. Doctor Grisák
leforrázva ment a sarkában.</p>
<p>Ott nem maradt volna ezuttal egy másodperczig egy miniszteri
tárczáért.</p>
<p>Elébb végig kell otthon gondolni, hogy micsoda paragrafusokkal
védelmezze magát Corinna megtámadásai ellen? hogy kerüljön feljűl
Incattusból Aktorrá? most pedig csak az a feladat, hogy
retirálhasson el szerencsésen a hadastyán fedezete alatt.</p>
<p>Ankerschmidt egy szót sem szólt a lépcsők aljáig. Ott, a mig
megáltak, doctor Grisák bérkocsijának előjártára várakozva; rátevé
kezét a doctor vállára.</p>
<p>– Hallja doctor ur. Látta ön már, mikor egy kutyának hat kölyke
van, aztán csak egyet akarnak belőle megtartani, a melyik
legkövérebb; a többit pedig elássák elevenen?</p>
<p>A doctor bámultan néze rá e kérdés után; mit akar vele?</p>
<p>– No hát azt mondom önnek, hogy olyan elevenen elásott
fölösleges kis kutyának lenni sokkal kegyelmesebb fátum, mint lenni
azon asszonyság vőlegényének. Jójczakát doctorkám.</p>
<p>Azzal ott hagyta őt kocsijába szállni, ő maga gyalog ballagott
haza. Ő nem félt gyalog járni egyedül a barbárok fővárosában.</p>
<hr class="chap" />
<p><span class="pagenum"><a name="Page_155" id=
"Page_155">-155-</a></span></p>
<h2>TARTALOM.</h2>
<ul class="TOC">
<li><span class="roman">I.</span> Régi ember, uj idő <span class=
"ralign"><a href="#Page_3">3</a></span></li>
<li><span class="roman">II.</span> A szerencsétlenség mint
iparüzlet <span class="ralign"><a href=
"#Page_26">26</a></span></li>
<li><span class="roman">III.</span> A vén katona és családja
<span class="ralign"><a href="#Page_46">46</a></span></li>
<li><span class="roman">IV.</span> A kik egymást megakarják enni
<span class="ralign"><a href="#Page_74">74</a></span></li>
<li><span class="roman">V.</span> Hogy jut az ember a legelső
kanászkalaphoz <span class="ralign"><a href=
"#Page_91">91</a></span></li>
<li><span class="roman">VI.</span> A szép szellem <span class=
"ralign"><a href="#Page_124">124</a></span></li>
</ul>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_4">4</a></td>
<td>in judice„</td>
<td>in judice“</td>
</tr>
<tr>
<td class="tdr"><a href="#Page_5">5</a></td>
<td>„szűzdohányt</td>
<td>„szűzdohányt“</td>
</tr>
<tr>
<td class="tdr"><a href="#Page_13">13</a></td>
<td>á salláriumát</td>
<td>a salláriumát</td>
</tr>
<tr>
<td class="tdr"><a href="#Page_16">16</a></td>
<td>Ankerschmid Ritter</td>
<td>Ankerschmidt Ritter</td>
</tr>
<tr>
<td class="tdr"><a href="#Page_18">18</a></td>
<td>Bocsánatok kérek</td>
<td>Bocsánatot kérek</td>
</tr>
<tr>
<td class="tdr"><a href="#Page_20">20</a></td>
<td>Itt töltöm</td>
<td>– Itt töltöm</td>
</tr>
<tr>
<td class="tdr"><a href="#Page_20">20</a></td>
<td>„Ez egy</td>
<td>– Ez egy</td>
</tr>
<tr>
<td class="tdr"><a href="#Page_28">28</a></td>
<td>esküdni.</td>
<td>esküdni.“</td>
</tr>
<tr>
<td class="tdr"><a href="#Page_28">28</a></td>
<td>őszinte, nyilt, szivü</td>
<td>őszinte, nyilt szivü</td>
</tr>
<tr>
<td class="tdr"><a href="#Page_29">29</a></td>
<td>annál gyakrabbank</td>
<td>annál gyakrabban</td>
</tr>
<tr>
<td class="tdr"><a href="#Page_31">31</a></td>
<td>Adám ur fejét</td>
<td>Ádám ur fejét</td>
</tr>
<tr>
<td class="tdr"><a href="#Page_32">32</a></td>
<td>füzfa poé-ézis</td>
<td>füzfa poézis</td>
</tr>
<tr>
<td class="tdr"><a href="#Page_36">36</a></td>
<td>mit be-beszél</td>
<td>mit beszél</td>
</tr>
<tr>
<td class="tdr"><a href="#Page_43">43</a></td>
<td>kiálta elkeresülten</td>
<td>kiálta elkeserülten</td>
</tr>
<tr>
<td class="tdr"><a href="#Page_44">44</a></td>
<td>miért Kampos ur</td>
<td>miért Kampós ur</td>
</tr>
<tr>
<td class="tdr"><a href="#Page_45">45</a></td>
<td>Kampos uram</td>
<td>Kampós uram</td>
</tr>
<tr>
<td class="tdr"><a href="#Page_45">45</a></td>
<td>Milyen mélsággal</td>
<td>Milyen méltósággal</td>
</tr>
<tr>
<td class="tdr"><a href="#Page_45">45</a></td>
<td>köznapi haszálatra</td>
<td>köznapi használatra</td>
</tr>
<tr>
<td class="tdr"><a href="#Page_47">47</a></td>
<td>czukorczirokja; gyögyörü</td>
<td>czukorczirokja; gyönyörü</td>
</tr>
<tr>
<td class="tdr"><a href="#Page_57">57</a></td>
<td>is benézegett</td>
<td>is benézegetett</td>
</tr>
<tr>
<td class="tdr"><a href="#Page_58">58</a></td>
<td>Nem szokára</td>
<td>Nem sokára</td>
</tr>
<tr>
<td class="tdr"><a href="#Page_66">66</a></td>
<td>visznek Francziországba</td>
<td>visznek Francziaországba</td>
</tr>
<tr>
<td class="tdr"><a href="#Page_69">69</a></td>
<td>„Tiszteli</td>
<td>– Tiszteli</td>
</tr>
<tr>
<td class="tdr"><a href="#Page_71">71</a></td>
<td>hol peczétes</td>
<td>hol pecsétes</td>
</tr>
<tr>
<td class="tdr"><a href="#Page_72">72</a></td>
<td>őt kényszeriténi</td>
<td>őt kényszeriteni</td>
</tr>
<tr>
<td class="tdr"><a href="#Page_72">72</a></td>
<td>hogy és</td>
<td>hogy én</td>
</tr>
<tr>
<td class="tdr"><a href="#Page_79">79</a></td>
<td>szólt Garanvögyi</td>
<td>szólt Garanvölgyi</td>
</tr>
<tr>
<td class="tdr"><a href="#Page_81">81</a></td>
<td>Katonaságnal tanultam</td>
<td>Katonaságnál tanultam</td>
</tr>
<tr>
<td class="tdr"><a href="#Page_90">90</a></td>
<td>bocsátja el, hogv</td>
<td>bocsátja el, hogy</td>
</tr>
<tr>
<td class="tdr"><a href="#Page_98">98</a></td>
<td>semmmije sem</td>
<td>semmije sem</td>
</tr>
<tr>
<td class="tdr"><a href="#Page_105">105</a></td>
<td>lakta földől</td>
<td>lakta földtől</td>
</tr>
<tr>
<td class="tdr"><a href="#Page_121">121</a></td>
<td>csak az szeretném</td>
<td>csak azt szeretném</td>
</tr>
<tr>
<td class="tdr"><a href="#Page_125">125</a></td>
<td>a gyapju?</td>
<td>a gyapju?“</td>
</tr>
<tr>
<td class="tdr"><a href="#Page_126">126</a></td>
<td>a a szalmaszin</td>
<td>a szalmaszin</td>
</tr>
<tr>
<td class="tdr"><a href="#Page_128">128</a></td>
<td>mert No 3</td>
<td>mert Nro 3</td>
</tr>
<tr>
<td class="tdr"><a href="#Page_132">132</a></td>
<td>érzi máré</td>
<td>érzi már</td>
</tr>
<tr>
<td class="tdr"><a href="#Page_141">141</a></td>
<td>haszálni minden</td>
<td>használni minden</td>
</tr>
</table>
</div>

</body>
</html>
